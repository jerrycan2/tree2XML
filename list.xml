<book d="The Iliad" sz="15683"><lvl1 ln="1.1" d="part 1: The Immortal Hero" c="0000FF" f="ECE9D8" sz="6262"><lvl2 ln="1.1" d="Embassy &amp; Assembly 1" c="FFFF7F" sz="1502"><lvl3 ln="1.1" d="First Assembly" sz="305"><lvl4 ln="1.1" d="Intro: the Wrath of Apollo" sz="52"><lvl5 ln="1.1" d="Intro: the wrath of Achilles" c="7A7A7A" f="FFFFFF" sz="7"><line>μῆνιν ἄειδε θεὰ Πηληϊάδεω Ἀχιλῆος</line><line>οὐλομένην, ἣ μυρί' Ἀχαιοῖς ἄλγε' ἔθηκε,</line><line>πολλὰς δ' ἰφθίμους ψυχὰς Ἄϊδι προΐαψεν</line><line>ἡρώων, αὐτοὺς δὲ ἑλώρια τεῦχε κύνεσσιν</line><line>οἰωνοῖσί τε πᾶσι, Διὸς δ' ἐτελείετο βουλή,</line><line>ἐξ οὗ δὴ τὰ πρῶτα διαστήτην ἐρίσαντε</line><line>Ἀτρεΐδης τε ἄναξ ἀνδρῶν καὶ δῖος Ἀχιλλεύς.</line></lvl5><lvl5 ln="1.8" d="The wrath of Apollo 1: angry with the king" c="373737" f="FFFFFF" sz="4"><line>τίς τ' ἄρ σφωε θεῶν ἔριδι ξυνέηκε μάχεσθαι;</line><line>Λητοῦς καὶ Διὸς υἱός: ὃ γὰρ βασιλῆϊ χολωθεὶς</line><line>νοῦσον ἀνὰ στρατὸν ὄρσε κακήν, ὀλέκοντο δὲ λαοί,</line><line>οὕνεκα τὸν Χρύσην ἠτίμασεν ἀρητῆρα</line></lvl5><lvl5 ln="1.12" d="Chryses' request to Agamemnon: let the girl go" c="666666" f="FFFFFF" sz="10"><lvl6 ln="1.12" d="Chryses comes" c="00007F" f="FFFFFF" sz="5"><line>Ἀτρεΐδης: ὃ γὰρ ἦλθε θοὰς ἐπὶ νῆας Ἀχαιῶν</line><line>λυσόμενός τε θύγατρα φέρων τ' ἀπερείσι' ἄποινα,</line><line>στέμματ' ἔχων ἐν χερσὶν ἑκηβόλου Ἀπόλλωνος</line><line>χρυσέῳ ἀνὰ σκήπτρῳ, καὶ λίσσετο πάντας Ἀχαιούς,</line><line>Ἀτρεΐδα δὲ μάλιστα δύω, κοσμήτορε λαῶν:</line></lvl6><lvl6 ln="1.17" d="Chryses' request" c="1C1EFF" f="FFFFFF" sz="5"><line>Ἀτρεΐδαι τε καὶ ἄλλοι ἐϋκνήμιδες Ἀχαιοί,</line><line>ὑμῖν μὲν θεοὶ δοῖεν Ὀλύμπια δώματ' ἔχοντες</line><line>ἐκπέρσαι Πριάμοιο πόλιν, εὖ δ' οἴκαδ' ἱκέσθαι:</line><line>παῖδα δ' ἐμοὶ λύσαιτε φίλην, τὰ δ' ἄποινα δέχεσθαι,</line><line>ἁζόμενοι Διὸς υἱὸν ἑκηβόλον Ἀπόλλωνα.</line></lvl6></lvl5><lvl5 ln="1.22" d="Agamemnon's error: his refusal" c="666666" f="FFFFFF" sz="11"><lvl6 ln="1.22" d="Aga. is not pleased" c="00007F" f="FFFFFF" sz="4"><line>ἔνθ' ἄλλοι μὲν πάντες ἐπευφήμησαν Ἀχαιοὶ</line><line>αἰδεῖσθαί θ' ἱερῆα καὶ ἀγλαὰ δέχθαι ἄποινα:</line><line>ἀλλ' οὐκ Ἀτρεΐδῃ Ἀγαμέμνονι ἥνδανε θυμῷ,</line><line>ἀλλὰ κακῶς ἀφίει, κρατερὸν δ' ἐπὶ μῦθον ἔτελλε:</line></lvl6><lvl6 ln="1.26" d="Agamemnon denies the request" c="1C1EFF" f="FFFFFF" sz="7"><line>μή σε γέρον κοίλῃσιν ἐγὼ παρὰ νηυσὶ κιχείω</line><line>ἢ νῦν δηθύνοντ' ἢ ὕστερον αὖτις ἰόντα,</line><line>μή νύ τοι οὐ χραίσμῃ σκῆπτρον καὶ στέμμα θεοῖο:</line><line>τὴν δ' ἐγὼ οὐ λύσω: πρίν μιν καὶ γῆρας ἔπεισιν</line><line>ἡμετέρῳ ἐνὶ οἴκῳ ἐν Ἄργεϊ τηλόθι πάτρης</line><line>ἱστὸν ἐποιχομένην καὶ ἐμὸν λέχος ἀντιόωσαν:</line><line>ἀλλ' ἴθι μή μ' ἐρέθιζε σαώτερος ὥς κε νέηαι.</line></lvl6></lvl5><lvl5 ln="1.33" d="Chryses' request to Apollo: punish the Greeks" c="666666" f="FFFFFF" sz="10"><lvl6 ln="1.33" d="Chryses goes" c="00007F" f="FFFFFF" sz="4"><line>ὣς ἔφατ', ἔδεισεν δ' ὃ γέρων καὶ ἐπείθετο μύθῳ:</line><line>βῆ δ' ἀκέων παρὰ θῖνα πολυφλοίσβοιο θαλάσσης:</line><line>πολλὰ δ' ἔπειτ' ἀπάνευθε κιὼν ἠρᾶθ' ὃ γεραιὸς</line><line>Ἀπόλλωνι ἄνακτι, τὸν ἠΰκομος τέκε Λητώ:</line></lvl6><lvl6 ln="1.37" d="Chryses' prayer to Apollo" c="1C1EFF" f="FFFFFF" sz="6"><line>κλῦθί μευ ἀργυρότοξ', ὃς Χρύσην ἀμφιβέβηκας</line><line>Κίλλάν τε ζαθέην Τενέδοιό τε ἶφι ἀνάσσεις,</line><line>Σμινθεῦ εἴ ποτέ τοι χαρίεντ' ἐπὶ νηὸν ἔρεψα,</line><line>ἢ εἰ δή ποτέ τοι κατὰ πίονα μηρί' ἔκηα</line><line>ταύρων ἠδ' αἰγῶν, τὸ δέ μοι κρήηνον ἐέλδωρ:</line><line>τίσειαν Δαναοὶ ἐμὰ δάκρυα σοῖσι βέλεσσιν.</line></lvl6></lvl5><lvl5 ln="1.43" d="The wrath of Apollo 2: shoots at the men" c="666666" f="FFFFFF" sz="10"><lvl6 ln="1.43" d="Apollo comes" c="00007F" f="FFFFFF" sz="5"><line>ὣς ἔφατ' εὐχόμενος, τοῦ δ' ἔκλυε Φοῖβος Ἀπόλλων,</line><line>βῆ δὲ κατ' Οὐλύμποιο καρήνων χωόμενος κῆρ,</line><line>τόξ' ὤμοισιν ἔχων ἀμφηρεφέα τε φαρέτρην:</line><line>ἔκλαγξαν δ' ἄρ' ὀϊστοὶ ἐπ' ὤμων χωομένοιο,</line><line>αὐτοῦ κινηθέντος: ὃ δ' ἤϊε νυκτὶ ἐοικώς.</line></lvl6><lvl6 ln="1.48" d="shoots his arrows" c="1C1EFF" f="FFFFFF" sz="5"><line>ἕζετ' ἔπειτ' ἀπάνευθε νεῶν, μετὰ δ' ἰὸν ἕηκε:</line><line>δεινὴ δὲ κλαγγὴ γένετ' ἀργυρέοιο βιοῖο:</line><line>οὐρῆας μὲν πρῶτον ἐπῴχετο καὶ κύνας ἀργούς,</line><line>αὐτὰρ ἔπειτ' αὐτοῖσι βέλος ἐχεπευκὲς ἐφιεὶς</line><line>βάλλ': αἰεὶ δὲ πυραὶ νεκύων καίοντο θαμειαί.</line></lvl6></lvl5></lvl4><lvl4 ln="1.53" d="First Assembly" sz="253"><lvl5 ln="1.53" d="Achilles calls an assembly, Hera gives him the idea" c="C8C8FF" f="000000" sz="4"><line>ἐννῆμαρ μὲν ἀνὰ στρατὸν ᾤχετο κῆλα θεοῖο,</line><line>τῇ δεκάτῃ δ' ἀγορὴν δὲ καλέσσατο λαὸν Ἀχιλλεύς:</line><line>τῷ γὰρ ἐπὶ φρεσὶ θῆκε θεὰ λευκώλενος Ἥρη:</line><line>κήδετο γὰρ Δαναῶν, ὅτι ῥα θνήσκοντας ὁρᾶτο.</line></lvl5><lvl5 ln="1.57" d="The Quarrel part 1" sz="166"><lvl6 ln="1.57" d="Kalchas' advice" c="6465FF" f="070707" sz="44"><lvl7 ln="1.57" d="Achilles' question: why is Apollo angry?" c="4041FF" f="070707" sz="11"><lvl8 ln="1.57" d="The troubles of the Achaians" c="A4A4FF" f="000000" sz="5"><line>οἳ δ' ἐπεὶ οὖν ἤγερθεν ὁμηγερέες τε γένοντο,</line><line>τοῖσι δ' ἀνιστάμενος μετέφη πόδας ὠκὺς Ἀχιλλεύς:</line><line>Ἀτρεΐδη νῦν ἄμμε παλιμπλαγχθέντας ὀΐω</line><line>ἂψ ἀπονοστήσειν, εἴ κεν θάνατόν γε φύγοιμεν,</line><line>εἰ δὴ ὁμοῦ πόλεμός τε δαμᾷ καὶ λοιμὸς Ἀχαιούς:</line></lvl8><lvl8 ln="1.62" d="Why is Apollo angry?" c="C8C8FF" f="000000" sz="6"><line>ἀλλ' ἄγε δή τινα μάντιν ἐρείομεν ἢ ἱερῆα</line><line>ἢ καὶ ὀνειροπόλον, καὶ γάρ τ' ὄναρ ἐκ Διός ἐστιν,</line><line>ὅς κ' εἴποι ὅ τι τόσσον ἐχώσατο Φοῖβος Ἀπόλλων,</line><line>εἴτ' ἄρ' ὅ γ' εὐχωλῆς ἐπιμέμφεται ἠδ' ἑκατόμβης,</line><line>αἴ κέν πως ἀρνῶν κνίσης αἰγῶν τε τελείων</line><line>βούλεται ἀντιάσας ἡμῖν ἀπὸ λοιγὸν ἀμῦναι.</line></lvl8></lvl7><lvl7 ln="1.68" d="the seer asks for protection against the king who rules all" c="0002F9" f="BEBEBE" sz="24"><lvl8 ln="1.68" d="Kalchas, seer by the grace of Apollo" c="4041FF" f="070707" sz="6"><line>ἤτοι ὅ γ' ὣς εἰπὼν κατ' ἄρ' ἕζετο: τοῖσι δ' ἀνέστη</line><line>Κάλχας Θεστορίδης οἰωνοπόλων ὄχ' ἄριστος,</line><line>ὃς ᾔδη τά τ' ἐόντα τά τ' ἐσσόμενα πρό τ' ἐόντα,</line><line>καὶ νήεσσ' ἡγήσατ' Ἀχαιῶν Ἴλιον εἴσω</line><line>ἣν διὰ μαντοσύνην, τήν οἱ πόρε Φοῖβος Ἀπόλλων:</line><line>ὅ σφιν ἐὺ φρονέων ἀγορήσατο καὶ μετέειπεν:</line></lvl8><lvl8 ln="1.74" d="K. asks for Achilles' protection against the king" c="0002F9" f="BEBEBE" sz="10"><line>ὦ Ἀχιλεῦ κέλεαί με Διῒ φίλε μυθήσασθαι</line><line>μῆνιν Ἀπόλλωνος ἑκατηβελέταο ἄνακτος:</line><line>τοὶ γὰρ ἐγὼν ἐρέω: σὺ δὲ σύνθεο καί μοι ὄμοσσον</line><line>ἦ μέν μοι πρόφρων ἔπεσιν καὶ χερσὶν ἀρήξειν:</line><line>ἦ γὰρ ὀΐομαι ἄνδρα χολωσέμεν, ὃς μέγα πάντων</line><line>Ἀργείων κρατέει καί οἱ πείθονται Ἀχαιοί:</line><line>κρείσσων γὰρ βασιλεὺς ὅτε χώσεται ἀνδρὶ χέρηϊ:</line><line>εἴ περ γάρ τε χόλον γε καὶ αὐτῆμαρ καταπέψῃ,</line><line>ἀλλά τε καὶ μετόπισθεν ἔχει κότον, ὄφρα τελέσσῃ,</line><line>ἐν στήθεσσιν ἑοῖσι: σὺ δὲ φράσαι εἴ με σαώσεις.</line></lvl8><lvl8 ln="1.84" d="Ach. swears by Apollo to protect him" c="4041FF" f="070707" sz="8"><line>τὸν δ' ἀπαμειβόμενος προσέφη πόδας ὠκὺς Ἀχιλλεύς:</line><line>θαρσήσας μάλα εἰπὲ θεοπρόπιον ὅ τι οἶσθα:</line><line>οὐ μὰ γὰρ Ἀπόλλωνα Διῒ φίλον, ᾧ τε σὺ Κάλχαν</line><line>εὐχόμενος Δαναοῖσι θεοπροπίας ἀναφαίνεις,</line><line>οὔ τις ἐμεῦ ζῶντος καὶ ἐπὶ χθονὶ δερκομένοιο</line><line>σοὶ κοίλῃς παρὰ νηυσί βαρείας χεῖρας ἐποίσει</line><line>συμπάντων Δαναῶν, οὐδ' ἢν Ἀγαμέμνονα εἴπῃς,</line><line>ὃς νῦν πολλὸν ἄριστος Ἀχαιῶν εὔχεται εἶναι.</line></lvl8></lvl7><lvl7 ln="1.92" d="Kalchas' advice: how to abate Apollo's anger" c="4041FF" f="070707" sz="9"><lvl8 ln="1.92" d="Why Apollo is angry" c="C8C8FF" f="000000" sz="5"><line>καὶ τότε δὴ θάρσησε καὶ ηὔδα μάντις ἀμύμων:</line><line>οὔ τ' ἄρ ὅ γ' εὐχωλῆς ἐπιμέμφεται οὐδ' ἑκατόμβης,</line><line>ἀλλ' ἕνεκ' ἀρητῆρος ὃν ἠτίμησ' Ἀγαμέμνων,</line><line>οὐδ' ἀπέλυσε θύγατρα καὶ οὐκ ἀπεδέξατ' ἄποινα,</line><line>τοὔνεκ' ἄρ' ἄλγε' ἔδωκεν ἑκηβόλος ἠδ' ἔτι δώσει:</line></lvl8><lvl8 ln="1.97" d="how to solve the Achaians' problems" c="A4A4FF" f="000000" sz="4"><line>οὐδ' ὅ γε πρὶν Δαναοῖσιν ἀεικέα λοιγὸν ἀπώσει</line><line>πρίν γ' ἀπὸ πατρὶ φίλῳ δόμεναι ἑλικώπιδα κούρην</line><line>ἀπριάτην ἀνάποινον, ἄγειν θ' ἱερὴν ἑκατόμβην</line><line>ἐς Χρύσην: τότε κέν μιν ἱλασσάμενοι πεπίθοιμεν.</line></lvl8></lvl7></lvl6><lvl6 ln="1.101" d="the Quarrel 1" c="0002F9" f="BEBEBE" sz="87"><lvl7 ln="1.101" d="Agamemnon wants another prize" c="C8C8FF" f="070707" sz="20"><lvl8 ln="1.101" d="hates Kalchas" c="6F70FF" f="000000" sz="8"><line>ἤτοι ὅ γ' ὣς εἰπὼν κατ' ἄρ' ἕζετο: τοῖσι δ' ἀνέστη</line><line>ἥρως Ἀτρεΐδης εὐρὺ κρείων Ἀγαμέμνων</line><line>ἀχνύμενος: μένεος δὲ μέγα φρένες ἀμφιμέλαιναι</line><line>πίμπλαντ', ὄσσε δέ οἱ πυρὶ λαμπετόωντι ἐΐκτην:</line><line>Κάλχαντα πρώτιστα κάκ' ὀσσόμενος προσέειπε:</line><line>μάντι κακῶν οὐ πώ ποτέ μοι τὸ κρήγυον εἶπας:</line><line>αἰεί τοι τὰ κάκ' ἐστὶ φίλα φρεσὶ μαντεύεσθαι,</line><line>ἐσθλὸν δ' οὔτέ τί πω εἶπας ἔπος οὔτ' ἐτέλεσσας:</line></lvl8><lvl8 ln="1.109" d="wants another prize" c="C8C8FF" f="000000" sz="12"><line>καὶ νῦν ἐν Δαναοῖσι θεοπροπέων ἀγορεύεις</line><line>ὡς δὴ τοῦδ' ἕνεκά σφιν ἑκηβόλος ἄλγεα τεύχει,</line><line>οὕνεκ' ἐγὼ κούρης Χρυσηΐδος ἀγλά' ἄποινα</line><line>οὐκ ἔθελον δέξασθαι, ἐπεὶ πολὺ βούλομαι αὐτὴν</line><line>οἴκοι ἔχειν: καὶ γάρ ῥα Κλυταιμνήστρης προβέβουλα</line><line>κουριδίης ἀλόχου, ἐπεὶ οὔ ἑθέν ἐστι χερείων,</line><line>οὐ δέμας οὐδὲ φυήν, οὔτ' ἂρ φρένας οὔτέ τι ἔργα.</line><line>ἀλλὰ καὶ ὧς ἐθέλω δόμεναι πάλιν εἰ τό γ' ἄμεινον:</line><line>βούλομ' ἐγὼ λαὸν σῶν ἔμμεναι ἢ ἀπολέσθαι:</line><line>αὐτὰρ ἐμοὶ γέρας αὐτίχ' ἑτοιμάσατ' ὄφρα μὴ οἶος</line><line>Ἀργείων ἀγέραστος ἔω, ἐπεὶ οὐδὲ ἔοικε:</line><line>λεύσσετε γὰρ τό γε πάντες ὅ μοι γέρας ἔρχεται ἄλλῃ.</line></lvl8></lvl7><lvl7 ln="1.121" d="Achilles: when we sack Troy" c="A4A4FF" f="070707" sz="9"><lvl8 ln="1.121" d="we don't have any treasure" c="B5B5FF" f="000000" sz="4"><line>τὸν δ' ἠμείβετ' ἔπειτα ποδάρκης δῖος Ἀχιλλεύς:</line><line>Ἀτρεΐδη κύδιστε φιλοκτεανώτατε πάντων,</line><line>πῶς γάρ τοι δώσουσι γέρας μεγάθυμοι Ἀχαιοί;</line><line>οὐδέ τί που ἴδμεν ξυνήϊα κείμενα πολλά:</line></lvl8><lvl8 ln="1.125" d="we can't ask the men to give back..." c="C8C8FF" f="000000" sz="2"><line>ἀλλὰ τὰ μὲν πολίων ἐξεπράθομεν, τὰ δέδασται,</line><line>λαοὺς δ' οὐκ ἐπέοικε παλίλλογα ταῦτ' ἐπαγείρειν.</line></lvl8><lvl8 ln="1.127" d="In Troy there is treasure" c="B5B5FF" f="000000" sz="3"><line>ἀλλὰ σὺ μὲν νῦν τήνδε θεῷ πρόες: αὐτὰρ Ἀχαιοὶ</line><line>τριπλῇ τετραπλῇ τ' ἀποτείσομεν, αἴ κέ ποθι Ζεὺς</line><line>δῷσι πόλιν Τροίην εὐτείχεον ἐξαλαπάξαι.</line></lvl8></lvl7><lvl7 ln="1.130" d="Aga. will comply but wants equal compensation" c="6465FF" f="070707" sz="18"><lvl8 ln="1.130" d="Aga: do not trick me into giving her up" c="8889E1" f="000000" sz="5"><line>τὸν δ' ἀπαμειβόμενος προσέφη κρείων Ἀγαμέμνων:</line><line>μὴ δ' οὕτως ἀγαθός περ ἐὼν θεοείκελ' Ἀχιλλεῦ</line><line>κλέπτε νόῳ, ἐπεὶ οὐ παρελεύσεαι οὐδέ με πείσεις.</line><line>ἦ ἐθέλεις ὄφρ' αὐτὸς ἔχῃς γέρας, αὐτὰρ ἔμ' αὔτως</line><line>ἧσθαι δευόμενον, κέλεαι δέ με τήνδ' ἀποδοῦναι;</line></lvl8><lvl8 ln="1.135" d="to be equal, I will seize a prize from one of you" c="A6A6C4" f="000000" sz="5"><line>ἀλλ' εἰ μὲν δώσουσι γέρας μεγάθυμοι Ἀχαιοὶ</line><line>ἄρσαντες κατὰ θυμὸν ὅπως ἀντάξιον ἔσται:</line><line>εἰ δέ κε μὴ δώωσιν ἐγὼ δέ κεν αὐτὸς ἕλωμαι</line><line>ἢ τεὸν ἢ Αἴαντος ἰὼν γέρας, ἢ Ὀδυσῆος</line><line>ἄξω ἑλών: ὃ δέ κεν κεχολώσεται ὅν κεν ἵκωμαι.</line></lvl8><lvl8 ln="1.140" d="but I will give Chryseis back to her father" c="8889E1" f="000000" sz="8"><line>ἀλλ' ἤτοι μὲν ταῦτα μεταφρασόμεσθα καὶ αὖτις,</line><line>νῦν δ' ἄγε νῆα μέλαιναν ἐρύσσομεν εἰς ἅλα δῖαν,</line><line>ἐν δ' ἐρέτας ἐπιτηδὲς ἀγείρομεν, ἐς δ' ἑκατόμβην</line><line>θείομεν, ἂν δ' αὐτὴν Χρυσηΐδα καλλιπάρῃον</line><line>βήσομεν: εἷς δέ τις ἀρχὸς ἀνὴρ βουληφόρος ἔστω,</line><line>ἢ Αἴας ἢ Ἰδομενεὺς ἢ δῖος Ὀδυσσεὺς</line><line>ἠὲ σὺ Πηλεΐδη πάντων ἐκπαγλότατ' ἀνδρῶν,</line><line>ὄφρ' ἥμιν ἑκάεργον ἱλάσσεαι ἱερὰ ῥέξας.</line></lvl8></lvl7><lvl7 ln="1.148" d="Ach: shameless! why did we follow you here" c="4041FF" f="070707" sz="4"><line>τὸν δ' ἄρ' ὑπόδρα ἰδὼν προσέφη πόδας ὠκὺς Ἀχιλλεύς:</line><line>ὤ μοι ἀναιδείην ἐπιειμένε κερδαλεόφρον</line><line>πῶς τίς τοι πρόφρων ἔπεσιν πείθηται Ἀχαιῶν</line><line>ἢ ὁδὸν ἐλθέμεναι ἢ ἀνδράσιν ἶφι μάχεσθαι;</line></lvl7><lvl7 ln="1.152" d="the Trojans never wronged me at home" c="0002F9" f="BEBEBE" sz="6"><line>οὐ γὰρ ἐγὼ Τρώων ἕνεκ' ἤλυθον αἰχμητάων</line><line>δεῦρο μαχησόμενος, ἐπεὶ οὔ τί μοι αἴτιοί εἰσιν:</line><line>οὐ γὰρ πώποτ' ἐμὰς βοῦς ἤλασαν οὐδὲ μὲν ἵππους,</line><line>οὐδέ ποτ' ἐν Φθίῃ ἐριβώλακι βωτιανείρῃ</line><line>καρπὸν ἐδηλήσαντ', ἐπεὶ ἦ μάλα πολλὰ μεταξὺ</line><line>οὔρεά τε σκιόεντα θάλασσά τε ἠχήεσσα:</line></lvl7><lvl7 ln="1.158" d="we came to please you and now you'll rob me" c="4041FF" f="070707" sz="5"><line>ἀλλὰ σοὶ ὦ μέγ' ἀναιδὲς ἅμ' ἑσπόμεθ' ὄφρα σὺ χαίρῃς,</line><line>τιμὴν ἀρνύμενοι Μενελάῳ σοί τε κυνῶπα</line><line>πρὸς Τρώων: τῶν οὔ τι μετατρέπῃ οὐδ' ἀλεγίζεις:</line><line>καὶ δή μοι γέρας αὐτὸς ἀφαιρήσεσθαι ἀπειλεῖς,</line><line>ᾧ ἔπι πολλὰ μόγησα, δόσαν δέ μοι υἷες Ἀχαιῶν.</line></lvl7><lvl7 ln="1.163" d="Ach: my share is never equal to yours" c="6465FF" f="070707" sz="6"><line>οὐ μὲν σοί ποτε ἶσον ἔχω γέρας ὁππότ' Ἀχαιοὶ</line><line>Τρώων ἐκπέρσωσ' εὖ ναιόμενον πτολίεθρον:</line><line>ἀλλὰ τὸ μὲν πλεῖον πολυάϊκος πολέμοιο</line><line>χεῖρες ἐμαὶ διέπουσ': ἀτὰρ ἤν ποτε δασμὸς ἵκηται,</line><line>σοὶ τὸ γέρας πολὺ μεῖζον, ἐγὼ δ' ὀλίγον τε φίλον τε</line><line>ἔρχομ' ἔχων ἐπὶ νῆας, ἐπεί κε κάμω πολεμίζων.</line></lvl7><lvl7 ln="1.169" d="Ach: I will go home, no honour here gathering wealth for you" c="A4A4FF" f="070707" sz="3"><line>νῦν δ' εἶμι Φθίην δ', ἐπεὶ ἦ πολὺ φέρτερόν ἐστιν</line><line>οἴκαδ' ἴμεν σὺν νηυσὶ κορωνίσιν, οὐδέ σ' ὀΐω</line><line>ἐνθάδ' ἄτιμος ἐὼν ἄφενος καὶ πλοῦτον ἀφύξειν.</line></lvl7><lvl7 ln="1.172" d="Aga. will take Achilles' prize: Briseis" c="C8C8FF" f="070707" sz="16"><lvl8 ln="1.172" d="hates Achilles" c="6F70FF" f="000000" sz="10"><line>τὸν δ' ἠμείβετ' ἔπειτα ἄναξ ἀνδρῶν Ἀγαμέμνων:</line><line>φεῦγε μάλ' εἴ τοι θυμὸς ἐπέσσυται, οὐδέ σ' ἔγωγε</line><line>λίσσομαι εἵνεκ' ἐμεῖο μένειν: πάρ' ἔμοιγε καὶ ἄλλοι</line><line>οἵ κέ με τιμήσουσι, μάλιστα δὲ μητίετα Ζεύς.</line><line>ἔχθιστος δέ μοί ἐσσι διοτρεφέων βασιλήων:</line><line>αἰεὶ γάρ τοι ἔρις τε φίλη πόλεμοί τε μάχαι τε:</line><line>εἰ μάλα καρτερός ἐσσι, θεός που σοὶ τό γ' ἔδωκεν:</line><line>οἴκαδ' ἰὼν σὺν νηυσί τε σῇς καὶ σοῖς ἑτάροισι</line><line>Μυρμιδόνεσσιν ἄνασσε, σέθεν δ' ἐγὼ οὐκ ἀλεγίζω,</line><line>οὐδ' ὄθομαι κοτέοντος: ἀπειλήσω δέ τοι ὧδε:</line></lvl8><lvl8 ln="1.182" d="will take Achilles' prize" c="C8C8FF" f="000000" sz="6"><line>ὡς ἔμ' ἀφαιρεῖται Χρυσηΐδα Φοῖβος Ἀπόλλων,</line><line>τὴν μὲν ἐγὼ σὺν νηΐ τ' ἐμῇ καὶ ἐμοῖς ἑτάροισι</line><line>πέμψω, ἐγὼ δέ κ' ἄγω Βρισηΐδα καλλιπάρῃον</line><line>αὐτὸς ἰὼν κλισίην δὲ τὸ σὸν γέρας ὄφρ' ἐῢ εἰδῇς</line><line>ὅσσον φέρτερός εἰμι σέθεν, στυγέῃ δὲ καὶ ἄλλος</line><line>ἶσον ἐμοὶ φάσθαι καὶ ὁμοιωθήμεναι ἄντην.</line></lvl8></lvl7></lvl6><lvl6 ln="1.188" d="Athena's advice" c="6465FF" f="070707" sz="35"><lvl7 ln="1.188" d="Achilles begins to draw his sword" c="A4A4FF" f="070707" sz="7"><lvl8 ln="1.188" d="Achilles in two minds" c="C8C8FF" f="000000" sz="6"><line>ὣς φάτο: Πηλεΐωνι δ' ἄχος γένετ', ἐν δέ οἱ ἦτορ</line><line>στήθεσσιν λασίοισι διάνδιχα μερμήριξεν,</line><line>ἢ ὅ γε φάσγανον ὀξὺ ἐρυσσάμενος παρὰ μηροῦ</line><line>τοὺς μὲν ἀναστήσειεν, ὃ δ' Ἀτρεΐδην ἐναρίζοι,</line><line>ἦε χόλον παύσειεν ἐρητύσειέ τε θυμόν.</line><line>ἧος ὃ ταῦθ' ὥρμαινε κατὰ φρένα καὶ κατὰ θυμόν,</line></lvl8><lvl8 ln="1.194" d="Athena comes" c="A4A4FF" f="000000"><line>ἕλκετο δ' ἐκ κολεοῖο μέγα ξίφος, ἦλθε δ' Ἀθήνη</line></lvl8></lvl7><lvl7 ln="1.195" d="Athena changes his mind" c="0002F9" f="CCCCCC" sz="20"><lvl8 ln="1.195" d="Hera sends Athena to calm him" c="6A6BFF" f="000000" sz="4"><line>οὐρανόθεν: πρὸ γὰρ ἧκε θεὰ λευκώλενος Ἥρη</line><line>ἄμφω ὁμῶς θυμῷ φιλέουσά τε κηδομένη τε:</line><line>στῆ δ' ὄπιθεν, ξανθῆς δὲ κόμης ἕλε Πηλεΐωνα</line><line>οἴῳ φαινομένη: τῶν δ' ἄλλων οὔ τις ὁρᾶτο:</line></lvl8><lvl8 ln="1.199" d="Achilles sees her, accuses Aga." c="4041FF" f="070707" sz="5"><line>θάμβησεν δ' Ἀχιλεύς, μετὰ δ' ἐτράπετ', αὐτίκα δ' ἔγνω</line><line>Παλλάδ' Ἀθηναίην: δεινὼ δέ οἱ ὄσσε φάανθεν:</line><line>καί μιν φωνήσας ἔπεα πτερόεντα προσηύδα:</line><line>τίπτ' αὖτ' αἰγιόχοιο Διὸς τέκος εἰλήλουθας;</line><line>ἦ ἵνα ὕβριν ἴδῃ Ἀγαμέμνονος Ἀτρεΐδαο;</line></lvl8><lvl8 ln="1.204" d="Achilles' prophecy (his insolence will kill him)" c="0002F9" f="9A9A9A" sz="2"><line>ἀλλ' ἔκ τοι ἐρέω, τὸ δὲ καὶ τελέεσθαι ὀΐω:</line><line>ᾗς ὑπεροπλίῃσι τάχ' ἄν ποτε θυμὸν ὀλέσσῃ.</line></lvl8><lvl8 ln="1.206" d="Athena: calm your fury, Hera is worried.." c="6A6BFF" f="000000" sz="4"><line>τὸν δ' αὖτε προσέειπε θεὰ γλαυκῶπις Ἀθήνη:</line><line>ἦλθον ἐγὼ παύσουσα τὸ σὸν μένος, αἴ κε πίθηαι,</line><line>οὐρανόθεν: πρὸ δέ μ' ἧκε θεὰ λευκώλενος Ἥρη</line><line>ἄμφω ὁμῶς θυμῷ φιλέουσά τε κηδομένη τε:</line></lvl8><lvl8 ln="1.210" d="Ath: don't draw the sword, attack him with words" c="4041FF" f="070707" sz="2"><line>ἀλλ' ἄγε λῆγ' ἔριδος, μηδὲ ξίφος ἕλκεο χειρί:</line><line>ἀλλ' ἤτοι ἔπεσιν μὲν ὀνείδισον ὡς ἔσεταί περ:</line></lvl8><lvl8 ln="1.212" d="Athena's prophecy (threefold gifts)" c="0002F9" f="9A9A9A" sz="3"><line>ὧδε γὰρ ἐξερέω, τὸ δὲ καὶ τετελεσμένον ἔσται:</line><line>καί ποτέ τοι τρὶς τόσσα παρέσσεται ἀγλαὰ δῶρα</line><line>ὕβριος εἵνεκα τῆσδε: σὺ δ' ἴσχεο, πείθεο δ' ἡμῖν.</line></lvl8></lvl7><lvl7 ln="1.215" d="Achilles obeys Athena, sheaths his sword" c="A4A4FF" f="070707" sz="8"><lvl8 ln="1.215" d="Achilles obeys the god" c="C8C8FF" f="000000" sz="6"><line>τὴν δ' ἀπαμειβόμενος προσέφη πόδας ὠκὺς Ἀχιλλεύς:</line><line>χρὴ μὲν σφωΐτερόν γε θεὰ ἔπος εἰρύσσασθαι</line><line>καὶ μάλα περ θυμῷ κεχολωμένον: ὧς γὰρ ἄμεινον:</line><line>ὅς κε θεοῖς ἐπιπείθηται μάλα τ' ἔκλυον αὐτοῦ.</line><line>ἦ καὶ ἐπ' ἀργυρέῃ κώπῃ σχέθε χεῖρα βαρεῖαν,</line><line>ἂψ δ' ἐς κουλεὸν ὦσε μέγα ξίφος, οὐδ' ἀπίθησε</line></lvl8><lvl8 ln="1.221" d="Athena goes" c="A4A4FF" f="000000" sz="2"><line>μύθῳ Ἀθηναίης: ἣ δ' Οὔλυμπον δὲ βεβήκει</line><line>δώματ' ἐς αἰγιόχοιο Διὸς μετὰ δαίμονας ἄλλους.</line></lvl8></lvl7></lvl6></lvl5><lvl5 ln="1.223" d="The Quarrel part 2" sz="81"><lvl6 ln="1.223" d="Achilles attacks Agamemnon" c="6465FF" f="070707" sz="24"><lvl7 ln="1.223" d="Ach: worthless ruler of worthless people" c="C8C8FF" f="070707" sz="10"><line>Πηλεΐδης δ' ἐξαῦτις ἀταρτηροῖς ἐπέεσσιν</line><line>Ἀτρεΐδην προσέειπε, καὶ οὔ πω λῆγε χόλοιο:</line><line>οἰνοβαρές, κυνὸς ὄμματ' ἔχων, κραδίην δ' ἐλάφοιο,</line><line>οὔτέ ποτ' ἐς πόλεμον ἅμα λαῷ θωρηχθῆναι</line><line>οὔτε λόχον δ' ἰέναι σὺν ἀριστήεσσιν Ἀχαιῶν</line><line>τέτληκας θυμῷ: τὸ δέ τοι κὴρ εἴδεται εἶναι.</line><line>ἦ πολὺ λώϊόν ἐστι κατὰ στρατὸν εὐρὺν Ἀχαιῶν</line><line>δῶρ' ἀποαιρεῖσθαι ὅς τις σέθεν ἀντίον εἴπῃ:</line><line>δημοβόρος βασιλεὺς ἐπεὶ οὐτιδανοῖσιν ἀνάσσεις:</line><line>ἦ γὰρ ἂν Ἀτρεΐδη νῦν ὕστατα λωβήσαιο.</line></lvl7><lvl7 ln="1.233" d="promise: Hector will kill you" c="A4A4FF" f="070707" sz="14"><lvl8 ln="1.233" d="Achilles swears by the sceptre" sz="7"><line>ἀλλ' ἔκ τοι ἐρέω καὶ ἐπὶ μέγαν ὅρκον ὀμοῦμαι:</line><line>ναὶ μὰ τόδε σκῆπτρον, τὸ μὲν οὔ ποτε φύλλα καὶ ὄζους</line><line>φύσει, ἐπεὶ δὴ πρῶτα τομὴν ἐν ὄρεσσι λέλοιπεν,</line><line>οὐδ' ἀναθηλήσει: περὶ γάρ ῥά ἑ χαλκὸς ἔλεψε</line><line>φύλλά τε καὶ φλοιόν: νῦν αὖτέ μιν υἷες Ἀχαιῶν</line><line>ἐν παλάμῃς φορέουσι δικασπόλοι, οἵ τε θέμιστας</line><line>πρὸς Διὸς εἰρύαται: ὃ δέ τοι μέγας ἔσσεται ὅρκος:</line></lvl8><lvl8 ln="1.240" d="&quot;soon you will need Achilles&quot;" sz="7"><line>ἦ ποτ' Ἀχιλλῆος ποθὴ ἵξεται υἷας Ἀχαιῶν</line><line>σύμπαντας: τότε δ' οὔ τι δυνήσεαι ἀχνύμενός περ</line><line>χραισμεῖν, εὖτ' ἂν πολλοὶ ὑφ' Ἕκτορος ἀνδροφόνοιο</line><line>θνήσκοντες πίπτωσι: σὺ δ' ἔνδοθι θυμὸν ἀμύξεις</line><line>χωόμενος ὅ τ' ἄριστον Ἀχαιῶν οὐδὲν ἔτισας.</line><line>ὣς φάτο Πηλεΐδης, ποτὶ δὲ σκῆπτρον βάλε γαίῃ</line><line>χρυσείοις ἥλοισι πεπαρμένον, ἕζετο δ' αὐτός:</line></lvl8></lvl7></lvl6><lvl6 ln="1.247" d="Nestor's advice &quot;obey me, stop your quarrel&quot;" c="0002F9" f="BEBEBE" sz="45"><lvl7 ln="1.247" d="Old Nestor rises, voice like honey, rules all" c="6A6BFF" f="070707" sz="7"><line>Ἀτρεΐδης δ' ἑτέρωθεν ἐμήνιε: τοῖσι δὲ Νέστωρ</line><line>ἡδυεπὴς ἀνόρουσε λιγὺς Πυλίων ἀγορητής,</line><line>τοῦ καὶ ἀπὸ γλώσσης μέλιτος γλυκίων ῥέεν αὐδή:</line><line>τῷ δ' ἤδη δύο μὲν γενεαὶ μερόπων ἀνθρώπων</line><line>ἐφθίαθ', οἵ οἱ πρόσθεν ἅμα τράφεν ἠδ' ἐγένοντο</line><line>ἐν Πύλῳ ἠγαθέῃ, μετὰ δὲ τριτάτοισιν ἄνασσεν:</line><line>ὅ σφιν ἐὺ φρονέων ἀγορήσατο καὶ μετέειπεν:</line></lvl7><lvl7 ln="1.254" d="The Trojans would rejoice at your quarreling" c="4041FF" f="070707" sz="5"><line>ὦ πόποι ἦ μέγα πένθος Ἀχαιΐδα γαῖαν ἱκάνει:</line><line>ἦ κεν γηθήσαι Πρίαμος Πριάμοιό τε παῖδες</line><line>ἄλλοι τε Τρῶες μέγα κεν κεχαροίατο θυμῷ</line><line>εἰ σφῶϊν τάδε πάντα πυθοίατο μαρναμένοιϊν,</line><line>οἳ περὶ μὲν βουλὴν Δαναῶν, περὶ δ' ἐστὲ μάχεσθαι.</line></lvl7><lvl7 ln="1.259" d="obey me, like the warriors of old..." c="0002F9" f="CCCCCC" sz="16"><lvl8 ln="1.259" d="I was with people better than you who obeyed me" sz="4"><line>ἀλλὰ πίθεσθ': ἄμφω δὲ νεωτέρω ἐστὸν ἐμεῖο:</line><line>ἤδη γάρ ποτ' ἐγὼ καὶ ἀρείοσιν ἠέ περ ὑμῖν</line><line>ἀνδράσιν ὡμίλησα, καὶ οὔ ποτέ μ' οἵ γ' ἀθέριζον.</line><line>οὐ γάρ πω τοίους ἴδον ἀνέρας οὐδὲ ἴδωμαι,</line></lvl8><lvl8 ln="1.263" d="the heroes of old" sz="6"><line>οἷον Πειρίθοόν τε Δρύαντά τε ποιμένα λαῶν</line><line>Καινέα τ' Ἐξάδιόν τε καὶ ἀντίθεον Πολύφημον</line><line>Θησέα τ' Αἰγεΐδην, ἐπιείκελον ἀθανάτοισιν:</line><line>κάρτιστοι δὴ κεῖνοι ἐπιχθονίων τράφεν ἀνδρῶν:</line><line>κάρτιστοι μὲν ἔσαν καὶ καρτίστοις ἐμάχοντο</line><line>φηρσὶν ὀρεσκῴοισι καὶ ἐκπάγλως ἀπόλεσσαν.</line></lvl8><lvl8 ln="1.269" d="No one today is better, they obeyed me, so should you" sz="6"><line>καὶ μὲν τοῖσιν ἐγὼ μεθομίλεον ἐκ Πύλου ἐλθὼν</line><line>τηλόθεν ἐξ ἀπίης γαίης: καλέσαντο γὰρ αὐτοί:</line><line>καὶ μαχόμην κατ' ἔμ' αὐτὸν ἐγώ: κείνοισι δ' ἂν οὔ τις</line><line>τῶν οἳ νῦν βροτοί εἰσιν ἐπιχθόνιοι μαχέοιτο:</line><line>καὶ μέν μευ βουλέων ξύνιεν πείθοντό τε μύθῳ:</line><line>ἀλλὰ πίθεσθε καὶ ὔμμες, ἐπεὶ πείθεσθαι ἄμεινον:</line></lvl8></lvl7><lvl7 ln="1.275" d="stop your quarrel" c="4041FF" f="070707" sz="10"><line>μήτε σὺ τόνδ' ἀγαθός περ ἐὼν ἀποαίρεο κούρην,</line><line>ἀλλ' ἔα ὥς οἱ πρῶτα δόσαν γέρας υἷες Ἀχαιῶν:</line><line>μήτε σὺ Πηλείδη ἔθελ' ἐριζέμεναι βασιλῆϊ</line><line>ἀντιβίην, ἐπεὶ οὔ ποθ' ὁμοίης ἔμμορε τιμῆς</line><line>σκηπτοῦχος βασιλεύς, ᾧ τε Ζεὺς κῦδος ἔδωκεν.</line><line>εἰ δὲ σὺ καρτερός ἐσσι θεὰ δέ σε γείνατο μήτηρ,</line><line>ἀλλ' ὅ γε φέρτερός ἐστιν ἐπεὶ πλεόνεσσιν ἀνάσσει.</line><line>Ἀτρεΐδη σὺ δὲ παῦε τεὸν μένος: αὐτὰρ ἔγωγε</line><line>λίσσομ' Ἀχιλλῆϊ μεθέμεν χόλον, ὃς μέγα πᾶσιν</line><line>ἕρκος Ἀχαιοῖσιν πέλεται πολέμοιο κακοῖο.</line></lvl7><lvl7 ln="1.285" d="Aga: but this man wants to rule all" c="6A6BFF" f="070707" sz="7"><line>τὸν δ' ἀπαμειβόμενος προσέφη κρείων Ἀγαμέμνων:</line><line>ναὶ δὴ ταῦτά γε πάντα γέρον κατὰ μοῖραν ἔειπες:</line><line>ἀλλ' ὅδ' ἀνὴρ ἐθέλει περὶ πάντων ἔμμεναι ἄλλων,</line><line>πάντων μὲν κρατέειν ἐθέλει, πάντεσσι δ' ἀνάσσειν,</line><line>πᾶσι δὲ σημαίνειν, ἅ τιν' οὐ πείσεσθαι ὀΐω:</line><line>εἰ δέ μιν αἰχμητὴν ἔθεσαν θεοὶ αἰὲν ἐόντες</line><line>τοὔνεκά οἱ προθέουσιν ὀνείδεα μυθήσασθαι;</line></lvl7></lvl6><lvl6 ln="1.292" d="Achilles will not obey, attacks again" c="6465FF" f="070707" sz="12"><lvl7 ln="1.292" d="I would be worthless if I would obey you" c="C8C8FF" f="070707" sz="5"><line>τὸν δ' ἄρ' ὑποβλήδην ἠμείβετο δῖος Ἀχιλλεύς:</line><line>ἦ γάρ κεν δειλός τε καὶ οὐτιδανὸς καλεοίμην</line><line>εἰ δὴ σοὶ πᾶν ἔργον ὑπείξομαι ὅττί κεν εἴπῃς:</line><line>ἄλλοισιν δὴ ταῦτ' ἐπιτέλλεο, μὴ γὰρ ἔμοιγε</line><line>σήμαιν': οὐ γὰρ ἔγωγ' ἔτι σοὶ πείσεσθαι ὀΐω.</line></lvl7><lvl7 ln="1.297" d="promise: if you take something else, I will kill you" c="A4A4FF" f="070707" sz="7"><line>ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσι:</line><line>χερσὶ μὲν οὔ τοι ἔγωγε μαχήσομαι εἵνεκα κούρης</line><line>οὔτε σοὶ οὔτέ τῳ ἄλλῳ, ἐπεί μ' ἀφέλεσθέ γε δόντες:</line><line>τῶν δ' ἄλλων ἅ μοί ἐστι θοῇ παρὰ νηῒ μελαίνῃ</line><line>τῶν οὐκ ἄν τι φέροις ἀνελὼν ἀέκοντος ἐμεῖο:</line><line>εἰ δ' ἄγε μὴν πείρησαι ἵνα γνώωσι καὶ οἵδε:</line><line>αἶψά τοι αἷμα κελαινὸν ἐρωήσει περὶ δουρί.</line></lvl7></lvl6></lvl5><lvl5 ln="1.304" d="closing of assembly" c="C8C8FF" f="000000" sz="2"><line>ὣς τώ γ' ἀντιβίοισι μαχεσσαμένω ἐπέεσσιν</line><line>ἀνστήτην, λῦσαν δ' ἀγορὴν παρὰ νηυσὶν Ἀχαιῶν:</line></lvl5></lvl4></lvl3><lvl3 ln="1.306" d="Embassies" sz="306"><lvl4 ln="1.306" d="the Men" sz="187"><lvl5 ln="1.306" d="Achilles in his hut" c="B2B3FF" f="000000" sz="2"><line>Πηλεΐδης μὲν ἐπὶ κλισίας καὶ νῆας ἐΐσας</line><line>ἤϊε σύν τε Μενοιτιάδῃ καὶ οἷς ἑτάροισιν:</line></lvl5><lvl5 ln="1.308" d="Agamemnon's request (embassy to Achilles)" sz="41"><lvl6 ln="1.308" d="Odysseus is to bring Chryseis to her father" c="A4A4FF" f="2A2A2A" sz="5"><line>Ἀτρεΐδης δ' ἄρα νῆα θοὴν ἅλα δὲ προέρυσσεν,</line><line>ἐν δ' ἐρέτας ἔκρινεν ἐείκοσιν, ἐς δ' ἑκατόμβην</line><line>βῆσε θεῷ, ἀνὰ δὲ Χρυσηΐδα καλλιπάρῃον</line><line>εἷσεν ἄγων: ἐν δ' ἀρχὸς ἔβη πολύμητις Ὀδυσσεύς.</line><line>οἳ μὲν ἔπειτ' ἀναβάντες ἐπέπλεον ὑγρὰ κέλευθα,</line></lvl6><lvl6 ln="1.313" d="Agamemnon makes the men purify themselves" c="6A6BFF" f="2A2A2A" sz="5"><line>λαοὺς δ' Ἀτρεΐδης ἀπολυμαίνεσθαι ἄνωγεν:</line><line>οἳ δ' ἀπελυμαίνοντο καὶ εἰς ἅλα λύματα βάλλον,</line><line>ἕρδον δ' Ἀπόλλωνι τεληέσσας ἑκατόμβας</line><line>ταύρων ἠδ' αἰγῶν παρὰ θῖν' ἁλὸς ἀτρυγέτοιο:</line><line>κνίση δ' οὐρανὸν ἷκεν ἑλισσομένη περὶ καπνῷ.</line></lvl6><lvl6 ln="1.318" d="orders 2 heralds to fetch Briseis" c="4041FF" f="070707" sz="9"><line>ὣς οἳ μὲν τὰ πένοντο κατὰ στρατόν: οὐδ' Ἀγαμέμνων</line><line>λῆγ' ἔριδος τὴν πρῶτον ἐπηπείλησ' Ἀχιλῆϊ,</line><line>ἀλλ' ὅ γε Ταλθύβιόν τε καὶ Εὐρυβάτην προσέειπε,</line><line>τώ οἱ ἔσαν κήρυκε καὶ ὀτρηρὼ θεράποντε:</line><line>ἔρχεσθον κλισίην Πηληϊάδεω Ἀχιλῆος:</line><line>χειρὸς ἑλόντ' ἀγέμεν Βρισηΐδα καλλιπάρῃον:</line><line>εἰ δέ κε μὴ δώῃσιν ἐγὼ δέ κεν αὐτὸς ἕλωμαι</line><line>ἐλθὼν σὺν πλεόνεσσι: τό οἱ καὶ ῥίγιον ἔσται.</line><line>ὣς εἰπὼν προΐει, κρατερὸν δ' ἐπὶ μῦθον ἔτελλε:</line></lvl6><lvl6 ln="1.327" d="the unwilling heralds go to Achilles" c="0002F9" f="CCCCCC" sz="6"><line>τὼ δ' ἀέκοντε βάτην παρὰ θῖν' ἁλὸς ἀτρυγέτοιο,</line><line>Μυρμιδόνων δ' ἐπί τε κλισίας καὶ νῆας ἱκέσθην,</line><line>τὸν δ' εὗρον παρά τε κλισίῃ καὶ νηῒ μελαίνῃ</line><line>ἥμενον: οὐδ' ἄρα τώ γε ἰδὼν γήθησεν Ἀχιλλεύς.</line><line>τὼ μὲν ταρβήσαντε καὶ αἰδομένω βασιλῆα</line><line>στήτην, οὐδέ τί μιν προσεφώνεον οὐδ' ἐρέοντο:</line></lvl6><lvl6 ln="1.333" d="Achilles welcomes them" c="4041FF" f="070707" sz="4"><line>αὐτὰρ ὃ ἔγνω ᾗσιν ἐνὶ φρεσὶ φώνησέν τε:</line><line>χαίρετε κήρυκες Διὸς ἄγγελοι ἠδὲ καὶ ἀνδρῶν,</line><line>ἆσσον ἴτ': οὔ τί μοι ὔμμες ἐπαίτιοι ἀλλ' Ἀγαμέμνων,</line><line>ὃ σφῶϊ προΐει Βρισηΐδος εἵνεκα κούρης.</line></lvl6><lvl6 ln="1.337" d="Achilles swears his oath" c="6A6BFF" f="2A2A2A" sz="8"><line>ἀλλ' ἄγε διογενὲς Πατρόκλεες ἔξαγε κούρην</line><line>καί σφωϊν δὸς ἄγειν: τὼ δ' αὐτὼ μάρτυροι ἔστων</line><line>πρός τε θεῶν μακάρων πρός τε θνητῶν ἀνθρώπων</line><line>καὶ πρὸς τοῦ βασιλῆος ἀπηνέος εἴ ποτε δ' αὖτε</line><line>χρειὼ ἐμεῖο γένηται ἀεικέα λοιγὸν ἀμῦναι</line><line>τοῖς ἄλλοις: ἦ γὰρ ὅ γ' ὀλοιῇσι φρεσὶ θύει,</line><line>οὐδέ τι οἶδε νοῆσαι ἅμα πρόσσω καὶ ὀπίσσω,</line><line>ὅππως οἱ παρὰ νηυσὶ σόοι μαχέοιντο Ἀχαιοί.</line></lvl6><lvl6 ln="1.345" d="the heralds bring Briseis to Agamemnon" c="A4A4FF" f="2A2A2A" sz="4"><line>ὣς φάτο, Πάτροκλος δὲ φίλῳ ἐπεπείθεθ' ἑταίρῳ,</line><line>ἐκ δ' ἄγαγε κλισίης Βρισηΐδα καλλιπάρῃον,</line><line>δῶκε δ' ἄγειν: τὼ δ' αὖτις ἴτην παρὰ νῆας Ἀχαιῶν:</line><line>ἣ δ' ἀέκουσ' ἅμα τοῖσι γυνὴ κίεν: αὐτὰρ Ἀχιλλεὺς</line></lvl6></lvl5><lvl5 ln="1.349" d="Achilles' complaint" sz="82"><lvl6 ln="1.349" d="tears, isolation" c="A4A4FF" f="2A2A2A" sz="2"><line>δακρύσας ἑτάρων ἄφαρ ἕζετο νόσφι λιασθείς,</line><line>θῖν' ἔφ' ἁλὸς πολιῆς, ὁρόων ἐπ' ἀπείρονα πόντον:</line></lvl6><lvl6 ln="1.351" d="Achilles complains, Thetis asks why" c="6A6BFF" f="2A2A2A" sz="13"><lvl7 ln="1.351" d="Achilles: my life will be short, Zeus owes me" sz="6"><line>πολλὰ δὲ μητρὶ φίλῃ ἠρήσατο χεῖρας ὀρεγνύς:</line><line>μῆτερ ἐπεί μ' ἔτεκές γε μινυνθάδιόν περ ἐόντα,</line><line>τιμήν πέρ μοι ὄφελλεν Ὀλύμπιος ἐγγυαλίξαι</line><line>Ζεὺς ὑψιβρεμέτης: νῦν δ' οὐδέ με τυτθὸν ἔτισεν:</line><line>ἦ γάρ μ' Ἀτρεΐδης εὐρὺ κρείων Ἀγαμέμνων</line><line>ἠτίμησεν: ἑλὼν γὰρ ἔχει γέρας αὐτὸς ἀπούρας.</line></lvl7><lvl7 ln="1.357" d="Thetis comes" sz="7"><line>ὣς φάτο δάκρυ χέων, τοῦ δ' ἔκλυε πότνια μήτηρ</line><line>ἡμένη ἐν βένθεσσιν ἁλὸς παρὰ πατρὶ γέροντι:</line><line>καρπαλίμως δ' ἀνέδυ πολιῆς ἁλὸς ἠΰτ' ὀμίχλη,</line><line>καί ῥα πάροιθ' αὐτοῖο καθέζετο δάκρυ χέοντος,</line><line>χειρί τέ μιν κατέρεξεν ἔπος τ' ἔφατ' ἔκ τ' ὀνόμαζε:</line><line>τέκνον τί κλαίεις; τί δέ σε φρένας ἵκετο πένθος;</line><line>ἐξαύδα, μὴ κεῦθε νόῳ, ἵνα εἴδομεν ἄμφω.</line></lvl7></lvl6><lvl6 ln="1.364" d="Achilles gives a recap" c="0002F9" f="CCCCCC" sz="29"><line>τὴν δὲ βαρὺ στενάχων προσέφη πόδας ὠκὺς Ἀχιλλεύς:</line><line>οἶσθα: τί ἤ τοι ταῦτα ἰδυίῃ πάντ' ἀγορεύω;</line><line>ᾠχόμεθ' ἐς Θήβην ἱερὴν πόλιν Ἠετίωνος,</line><line>τὴν δὲ διεπράθομέν τε καὶ ἤγομεν ἐνθάδε πάντα:</line><line>καὶ τὰ μὲν εὖ δάσσαντο μετὰ σφίσιν υἷες Ἀχαιῶν,</line><line>ἐκ δ' ἕλον Ἀτρεΐδῃ Χρυσηΐδα καλλιπάρῃον.</line><line>Χρύσης δ' αὖθ' ἱερεὺς ἑκατηβόλου Ἀπόλλωνος</line><line>ἦλθε θοὰς ἐπὶ νῆας Ἀχαιῶν χαλκοχιτώνων</line><line>λυσόμενός τε θύγατρα φέρων τ' ἀπερείσι' ἄποινα,</line><line>στέμματ' ἔχων ἐν χερσὶν ἑκηβόλου Ἀπόλλωνος</line><line>χρυσέῳ ἀνὰ σκήπτρῳ, καὶ λίσσετο πάντας Ἀχαιούς,</line><line>Ἀτρεΐδα δὲ μάλιστα δύω κοσμήτορε λαῶν.</line><line>ἔνθ' ἄλλοι μὲν πάντες ἐπευφήμησαν Ἀχαιοὶ</line><line>αἰδεῖσθαί θ' ἱερῆα καὶ ἀγλαὰ δέχθαι ἄποινα:</line><line>ἀλλ' οὐκ Ἀτρεΐδῃ Ἀγαμέμνονι ἥνδανε θυμῷ,</line><line>ἀλλὰ κακῶς ἀφίει, κρατερὸν δ' ἐπὶ μῦθον ἔτελλε:</line><line>χωόμενος δ' ὁ γέρων πάλιν ᾤχετο: τοῖο δ' Ἀπόλλων</line><line>εὐξαμένου ἤκουσεν, ἐπεὶ μάλα οἱ φίλος ἦεν,</line><line>ἧκε δ' ἐπ' Ἀργείοισι κακὸν βέλος: οἳ δέ νυ λαοὶ</line><line>θνῇσκον ἐπασσύτεροι, τὰ δ' ἐπῴχετο κῆλα θεοῖο</line><line>πάντῃ ἀνὰ στρατὸν εὐρὺν Ἀχαιῶν: ἄμμι δὲ μάντις</line><line>εὖ εἰδὼς ἀγόρευε θεοπροπίας ἑκάτοιο.</line><line>αὐτίκ' ἐγὼ πρῶτος κελόμην θεὸν ἱλάσκεσθαι:</line><line>Ἀτρεΐωνα δ' ἔπειτα χόλος λάβεν, αἶψα δ' ἀναστὰς</line><line>ἠπείλησεν μῦθον ὃ δὴ τετελεσμένος ἐστί:</line><line>τὴν μὲν γὰρ σὺν νηῒ θοῇ ἑλίκωπες Ἀχαιοὶ</line><line>ἐς Χρύσην πέμπουσιν, ἄγουσι δὲ δῶρα ἄνακτι:</line><line>τὴν δὲ νέον κλισίηθεν ἔβαν κήρυκες ἄγοντες</line><line>κούρην Βρισῆος τήν μοι δόσαν υἷες Ἀχαιῶν.</line></lvl6><lvl6 ln="1.393" d="Achilles asks for help, Thetis promises" c="6A6BFF" f="2A2A2A" sz="35"><lvl7 ln="1.393" d="Ach.: Zeus must help me because he owes you" sz="20"><line>ἀλλὰ σὺ εἰ δύνασαί γε περίσχεο παιδὸς ἑῆος:</line><line>ἐλθοῦσ' Οὔλυμπον δὲ Δία λίσαι, εἴ ποτε δή τι</line><line>ἢ ἔπει ὤνησας κραδίην Διὸς ἠὲ καὶ ἔργῳ.</line><line>πολλάκι γάρ σεο πατρὸς ἐνὶ μεγάροισιν ἄκουσα</line><line>εὐχομένης ὅτ' ἔφησθα κελαινεφέϊ Κρονίωνι</line><line>οἴη ἐν ἀθανάτοισιν ἀεικέα λοιγὸν ἀμῦναι,</line><line>ὁππότε μιν ξυνδῆσαι Ὀλύμπιοι ἤθελον ἄλλοι</line><line>Ἥρη τ' ἠδὲ Ποσειδάων καὶ Παλλὰς Ἀθήνη:</line><line>ἀλλὰ σὺ τόν γ' ἐλθοῦσα θεὰ ὑπελύσαο δεσμῶν,</line><line>ὦχ' ἑκατόγχειρον καλέσασ' ἐς μακρὸν Ὄλυμπον,</line><line>ὃν Βριάρεων καλέουσι θεοί, ἄνδρες δέ τε πάντες</line><line>Αἰγαίων', ὃ γὰρ αὖτε βίην οὗ πατρὸς ἀμείνων:</line><line>ὅς ῥα παρὰ Κρονίωνι καθέζετο κύδεϊ γαίων:</line><line>τὸν καὶ ὑπέδεισαν μάκαρες θεοὶ οὐδ' ἔτ' ἔδησαν.</line><line>τῶν νῦν μιν μνήσασα παρέζεο καὶ λαβὲ γούνων</line><line>αἴ κέν πως ἐθέλῃσιν ἐπὶ Τρώεσσιν ἀρῆξαι,</line><line>τοὺς δὲ κατὰ πρύμνας τε καὶ ἀμφ' ἅλα ἔλσαι Ἀχαιοὺς</line><line>κτεινομένους, ἵνα πάντες ἐπαύρωνται βασιλῆος,</line><line>γνῷ δὲ καὶ Ἀτρεΐδης εὐρὺ κρείων Ἀγαμέμνων</line><line>ἣν ἄτην ὅ τ' ἄριστον Ἀχαιῶν οὐδὲν ἔτισεν.</line></lvl7><lvl7 ln="1.413" d="Thetis will go to Zeus" sz="15"><line>τὸν δ' ἠμείβετ' ἔπειτα Θέτις κατὰ δάκρυ χέουσα:</line><line>ὤ μοι τέκνον ἐμόν, τί νύ σ' ἔτρεφον αἰνὰ τεκοῦσα;</line><line>αἴθ' ὄφελες παρὰ νηυσὶν ἀδάκρυτος καὶ ἀπήμων</line><line>ἧσθαι, ἐπεί νύ τοι αἶσα μίνυνθά περ οὔ τι μάλα δήν:</line><line>νῦν δ' ἅμα τ' ὠκύμορος καὶ ὀϊζυρὸς περὶ πάντων</line><line>ἔπλεο: τώ σε κακῇ αἴσῃ τέκον ἐν μεγάροισι.</line><line>τοῦτο δέ τοι ἐρέουσα ἔπος Διὶ τερπικεραύνῳ</line><line>εἶμ' αὐτὴ πρὸς Ὄλυμπον ἀγάννιφον αἴ κε πίθηται.</line><line>ἀλλὰ σὺ μὲν νῦν νηυσὶ παρήμενος ὠκυπόροισι</line><line>μήνι' Ἀχαιοῖσιν, πολέμου δ' ἀποπαύεο πάμπαν:</line><line>Ζεὺς γὰρ ἐς Ὠκεανὸν μετ' ἀμύμονας Αἰθιοπῆας</line><line>χθιζὸς ἔβη κατὰ δαῖτα, θεοὶ δ' ἅμα πάντες ἕποντο:</line><line>δωδεκάτῃ δέ τοι αὖτις ἐλεύσεται Οὔλυμπον δέ,</line><line>καὶ τότ' ἔπειτά τοι εἶμι Διὸς ποτὶ χαλκοβατὲς δῶ,</line><line>καί μιν γουνάσομαι καί μιν πείσεσθαι ὀΐω.</line></lvl7></lvl6><lvl6 ln="1.428" d="wrath" c="A4A4FF" f="2A2A2A" sz="3"><line>ὣς ἄρα φωνήσασ' ἀπεβήσετο, τὸν δὲ λίπ' αὐτοῦ</line><line>χωόμενον κατὰ θυμὸν ἐϋζώνοιο γυναικὸς</line><line>τήν ῥα βίῃ ἀέκοντος ἀπηύρων: αὐτὰρ Ὀδυσσεὺς</line></lvl6></lvl5><lvl5 ln="1.431" d="Odysseus gives a meal (embassy to Chryses)" sz="57"><lvl6 ln="1.431" d="ship goes to Chryse" c="A4A4FF" f="2A2A2A" sz="8"><line>ἐς Χρύσην ἵκανεν ἄγων ἱερὴν ἑκατόμβην.</line><line>οἳ δ' ὅτε δὴ λιμένος πολυβενθέος ἐντὸς ἵκοντο</line><line>ἱστία μὲν στείλαντο, θέσαν δ' ἐν νηῒ μελαίνῃ,</line><line>ἱστὸν δ' ἱστοδόκῃ πέλασαν προτόνοισιν ὑφέντες</line><line>καρπαλίμως, τὴν δ' εἰς ὅρμον προέρεσσαν ἐρετμοῖς.</line><line>ἐκ δ' εὐνὰς ἔβαλον, κατὰ δὲ πρυμνήσι' ἔδησαν:</line><line>ἐκ δὲ καὶ αὐτοὶ βαῖνον ἐπὶ ῥηγμῖνι θαλάσσης,</line><line>ἐκ δ' ἑκατόμβην βῆσαν ἑκηβόλῳ Ἀπόλλωνι:</line></lvl6><lvl6 ln="1.439" d="Odysseus gives back the girl; Chryses is glad" c="6A6BFF" f="2A2A2A" sz="11"><line>ἐκ δὲ Χρυσηῒς νηὸς βῆ ποντοπόροιο.</line><line>τὴν μὲν ἔπειτ' ἐπὶ βωμὸν ἄγων πολύμητις Ὀδυσσεὺς</line><line>πατρὶ φίλῳ ἐν χερσὶ τίθει καί μιν προσέειπεν:</line><line>ὦ Χρύση, πρό μ' ἔπεμψεν ἄναξ ἀνδρῶν Ἀγαμέμνων</line><line>παῖδά τε σοὶ ἀγέμεν, Φοίβῳ θ' ἱερὴν ἑκατόμβην</line><line>ῥέξαι ὑπὲρ Δαναῶν ὄφρ' ἱλασόμεσθα ἄνακτα,</line><line>ὃς νῦν Ἀργείοισι πολύστονα κήδε' ἐφῆκεν.</line><line>ὣς εἰπὼν ἐν χερσὶ τίθει, ὃ δὲ δέξατο χαίρων</line><line>παῖδα φίλην: τοὶ δ' ὦκα θεῷ ἱερὴν ἑκατόμβην</line><line>ἑξείης ἔστησαν ἐΰδμητον περὶ βωμόν,</line><line>χερνίψαντο δ' ἔπειτα καὶ οὐλοχύτας ἀνέλοντο.</line></lvl6><lvl6 ln="1.450" d="prayer to Apollo: protect the Achaians" c="0002F9" f="CCCCCC" sz="8"><line>τοῖσιν δὲ Χρύσης μεγάλ' εὔχετο χεῖρας ἀνασχών:</line><line>κλῦθί μευ ἀργυρότοξ', ὃς Χρύσην ἀμφιβέβηκας</line><line>Κίλλαν τε ζαθέην Τενέδοιό τε ἶφι ἀνάσσεις:</line><line>ἦ μὲν δή ποτ' ἐμεῦ πάρος ἔκλυες εὐξαμένοιο,</line><line>τίμησας μὲν ἐμέ, μέγα δ' ἴψαο λαὸν Ἀχαιῶν:</line><line>ἠδ' ἔτι καὶ νῦν μοι τόδ' ἐπικρήηνον ἐέλδωρ:</line><line>ἤδη νῦν Δαναοῖσιν ἀεικέα λοιγὸν ἄμυνον.</line><line>ὣς ἔφατ' εὐχόμενος, τοῦ δ' ἔκλυε Φοῖβος Ἀπόλλων.</line></lvl6><lvl6 ln="1.458" d="feast, singing, Apollo is glad" c="6A6BFF" f="2A2A2A" sz="19"><line>αὐτὰρ ἐπεί ῥ' εὔξαντο καὶ οὐλοχύτας προβάλοντο,</line><line>αὐέρυσαν μὲν πρῶτα καὶ ἔσφαξαν καὶ ἔδειραν,</line><line>μηρούς τ' ἐξέταμον κατά τε κνίσῃ ἐκάλυψαν</line><line>δίπτυχα ποιήσαντες, ἐπ' αὐτῶν δ' ὠμοθέτησαν:</line><line>καῖε δ' ἐπὶ σχίζῃς ὁ γέρων, ἐπὶ δ' αἴθοπα οἶνον</line><line>λεῖβε: νέοι δὲ παρ' αὐτὸν ἔχον πεμπώβολα χερσίν.</line><line>αὐτὰρ ἐπεὶ κατὰ μῆρε κάη καὶ σπλάγχνα πάσαντο,</line><line>μίστυλλόν τ' ἄρα τἆλλα καὶ ἀμφ' ὀβελοῖσιν ἔπειραν,</line><line>ὤπτησάν τε περιφραδέως, ἐρύσαντό τε πάντα.</line><line>αὐτὰρ ἐπεὶ παύσαντο πόνου τετύκοντό τε δαῖτα</line><line>δαίνυντ', οὐδέ τι θυμὸς ἐδεύετο δαιτὸς ἐΐσης.</line><line>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</line><line>κοῦροι μὲν κρητῆρας ἐπεστέψαντο ποτοῖο,</line><line>νώμησαν δ' ἄρα πᾶσιν ἐπαρξάμενοι δεπάεσσιν:</line><line>οἳ δὲ πανημέριοι μολπῇ θεὸν ἱλάσκοντο</line><line>καλὸν ἀείδοντες παιήονα κοῦροι Ἀχαιῶν</line><line>μέλποντες ἑκάεργον: ὃ δὲ φρένα τέρπετ' ἀκούων.</line><line>ἦμος δ' ἠέλιος κατέδυ καὶ ἐπὶ κνέφας ἦλθε,</line><line>δὴ τότε κοιμήσαντο παρὰ πρυμνήσια νηός:</line></lvl6><lvl6 ln="1.477" d="ship sails back" c="A4A4FF" f="2A2A2A" sz="11"><line>ἦμος δ' ἠριγένεια φάνη ῥοδοδάκτυλος Ἠώς,</line><line>καὶ τότ' ἔπειτ' ἀνάγοντο μετὰ στρατὸν εὐρὺν Ἀχαιῶν:</line><line>τοῖσιν δ' ἴκμενον οὖρον ἵει ἑκάεργος Ἀπόλλων:</line><line>οἳ δ' ἱστὸν στήσαντ' ἀνά θ' ἱστία λευκὰ πέτασσαν,</line><line>ἐν δ' ἄνεμος πρῆσεν μέσον ἱστίον, ἀμφὶ δὲ κῦμα</line><line>στείρῃ πορφύρεον μεγάλ' ἴαχε νηὸς ἰούσης:</line><line>ἣ δ' ἔθεεν κατὰ κῦμα διαπρήσσουσα κέλευθον.</line><line>αὐτὰρ ἐπεί ῥ' ἵκοντο κατὰ στρατὸν εὐρὺν Ἀχαιῶν,</line><line>νῆα μὲν οἵ γε μέλαιναν ἐπ' ἠπείροιο ἔρυσσαν</line><line>ὑψοῦ ἐπὶ ψαμάθοις, ὑπὸ δ' ἕρματα μακρὰ τάνυσσαν:</line><line>αὐτοὶ δ' ἐσκίδναντο κατὰ κλισίας τε νέας τε.</line></lvl6></lvl5><lvl5 ln="1.488" d="Achilles in his hut, isolation" c="B2B3FF" f="000000" sz="5"><line>αὐτὰρ ὃ μήνιε νηυσὶ παρήμενος ὠκυπόροισι</line><line>διογενὴς Πηλῆος υἱὸς πόδας ὠκὺς Ἀχιλλεύς:</line><line>οὔτέ ποτ' εἰς ἀγορὴν πωλέσκετο κυδιάνειραν</line><line>οὔτέ ποτ' ἐς πόλεμον, ἀλλὰ φθινύθεσκε φίλον κῆρ</line><line>αὖθι μένων, ποθέεσκε δ' ἀϋτήν τε πτόλεμόν τε.</line></lvl5></lvl4><lvl4 ln="1.493" d="the Gods" sz="119"><lvl5 ln="1.493" d="the gods come back to Olympus" c="C8C8FF" f="000000" sz="2"><line>ἀλλ' ὅτε δή ῥ' ἐκ τοῖο δυωδεκάτη γένετ' ἠώς,</line><line>καὶ τότε δὴ πρὸς Ὄλυμπον ἴσαν θεοὶ αἰὲν ἐόντες</line></lvl5><lvl5 ln="1.495" d="Thetis' request" c="000000" sz="39"><lvl6 ln="1.495" d="Thetis goes to Zeus" c="A4A4FF" f="2A2A2A" sz="8"><line>πάντες ἅμα, Ζεὺς δ' ἦρχε: Θέτις δ' οὐ λήθετ' ἐφετμέων</line><line>παιδὸς ἑοῦ, ἀλλ' ἥ γ' ἀνεδύσετο κῦμα θαλάσσης.</line><line>ἠερίη δ' ἀνέβη μέγαν οὐρανὸν Οὔλυμπόν τε.</line><line>εὗρεν δ' εὐρύοπα Κρονίδην ἄτερ ἥμενον ἄλλων</line><line>ἀκροτάτῃ κορυφῇ πολυδειράδος Οὐλύμποιο:</line><line>καί ῥα πάροιθ' αὐτοῖο καθέζετο, καὶ λάβε γούνων</line><line>σκαιῇ, δεξιτερῇ δ' ἄρ' ὑπ' ἀνθερεῶνος ἑλοῦσα</line><line>λισσομένη προσέειπε Δία Κρονίωνα ἄνακτα:</line></lvl6><lvl6 ln="1.503" d="'honor my son' - Zeus remains silent" c="6A6BFF" f="2A2A2A" sz="9"><line>Ζεῦ πάτερ εἴ ποτε δή σε μετ' ἀθανάτοισιν ὄνησα</line><line>ἢ ἔπει ἢ ἔργῳ, τόδε μοι κρήηνον ἐέλδωρ:</line><line>τίμησόν μοι υἱὸν ὃς ὠκυμορώτατος ἄλλων</line><line>ἔπλετ': ἀτάρ μιν νῦν γε ἄναξ ἀνδρῶν Ἀγαμέμνων</line><line>ἠτίμησεν: ἑλὼν γὰρ ἔχει γέρας αὐτὸς ἀπούρας.</line><line>ἀλλὰ σύ πέρ μιν τῖσον Ὀλύμπιε μητίετα Ζεῦ:</line><line>τόφρα δ' ἐπὶ Τρώεσσι τίθει κράτος ὄφρ' ἂν Ἀχαιοὶ</line><line>υἱὸν ἐμὸν τίσωσιν ὀφέλλωσίν τέ ἑ τιμῇ.</line><line>ὣς φάτο: τὴν δ' οὔ τι προσέφη νεφεληγερέτα Ζεύς,</line></lvl6><lvl6 ln="1.512" d="'if you honor me'" c="0002F9" f="CCCCCC" sz="5"><line>ἀλλ' ἀκέων δὴν ἧστο: Θέτις δ' ὡς ἥψατο γούνων</line><line>ὣς ἔχετ' ἐμπεφυυῖα, καὶ εἴρετο δεύτερον αὖτις:</line><line>νημερτὲς μὲν δή μοι ὑπόσχεο καὶ κατάνευσον</line><line>ἢ ἀπόειπ', ἐπεὶ οὔ τοι ἔπι δέος, ὄφρ' ἐῢ εἰδέω</line><line>ὅσσον ἐγὼ μετὰ πᾶσιν ἀτιμοτάτη θεός εἰμι.</line></lvl6><lvl6 ln="1.517" d="Zeus accepts, reluctantly" c="6A6BFF" f="2A2A2A" sz="14"><line>τὴν δὲ μέγ' ὀχθήσας προσέφη νεφεληγερέτα Ζεύς:</line><line>ἦ δὴ λοίγια ἔργ' ὅ τέ μ' ἐχθοδοπῆσαι ἐφήσεις</line><line>Ἥρῃ ὅτ' ἄν μ' ἐρέθῃσιν ὀνειδείοις ἐπέεσσιν:</line><line>ἣ δὲ καὶ αὔτως μ' αἰεὶ ἐν ἀθανάτοισι θεοῖσι</line><line>νεικεῖ, καί τέ μέ φησι μάχῃ Τρώεσσιν ἀρήγειν.</line><line>ἀλλὰ σὺ μὲν νῦν αὖτις ἀπόστιχε μή τι νοήσῃ</line><line>Ἥρη: ἐμοὶ δέ κε ταῦτα μελήσεται ὄφρα τελέσσω:</line><line>εἰ δ' ἄγε τοι κεφαλῇ κατανεύσομαι ὄφρα πεποίθῃς:</line><line>τοῦτο γὰρ ἐξ ἐμέθεν γε μετ' ἀθανάτοισι μέγιστον</line><line>τέκμωρ: οὐ γὰρ ἐμὸν παλινάγρετον οὐδ' ἀπατηλὸν</line><line>οὐδ' ἀτελεύτητον ὅ τί κεν κεφαλῇ κατανεύσω.</line><line>ἦ καὶ κυανέῃσιν ἐπ' ὀφρύσι νεῦσε Κρονίων:</line><line>ἀμβρόσιαι δ' ἄρα χαῖται ἐπερρώσαντο ἄνακτος</line><line>κρατὸς ἀπ' ἀθανάτοιο: μέγαν δ' ἐλέλιξεν Ὄλυμπον.</line></lvl6><lvl6 ln="1.531" d="both go home" c="A4A4FF" f="2A2A2A" sz="3"><line>τώ γ' ὣς βουλεύσαντε διέτμαγεν: ἣ μὲν ἔπειτα</line><line>εἰς ἅλα ἆλτο βαθεῖαν ἀπ' αἰγλήεντος Ὀλύμπου,</line><line>Ζεὺς δὲ ἑὸν πρὸς δῶμα: θεοὶ δ' ἅμα πάντες ἀνέσταν</line></lvl6></lvl5><lvl5 ln="1.534" d="Hera's complaint" sz="37"><lvl6 ln="1.534" d="the gods respect Zeus" c="A4A4FF" f="2A2A2A" sz="2"><line>ἐξ ἑδέων σφοῦ πατρὸς ἐναντίον: οὐδέ τις ἔτλη</line><line>μεῖναι ἐπερχόμενον, ἀλλ' ἀντίοι ἔσταν ἅπαντες.</line></lvl6><lvl6 ln="1.536" d="Hera complains 1" c="6A6BFF" f="2A2A2A" sz="8"><lvl7 ln="1.536" d="Hera knows about Thetis" c="A4A4FF" f="2A2A2A" sz="4"><line>ὣς ὃ μὲν ἔνθα καθέζετ' ἐπὶ θρόνου: οὐδέ μιν Ἥρη</line><line>ἠγνοίησεν ἰδοῦσ' ὅτι οἱ συμφράσσατο βουλὰς</line><line>ἀργυρόπεζα Θέτις θυγάτηρ ἁλίοιο γέροντος.</line><line>αὐτίκα κερτομίοισι Δία Κρονίωνα προσηύδα:</line></lvl7><lvl7 ln="1.540" d="you never tell me your plans" c="A4A4FF" f="2A2A2A" sz="4"><line>τίς δ' αὖ τοι δολομῆτα θεῶν συμφράσσατο βουλάς;</line><line>αἰεί τοι φίλον ἐστὶν ἐμεῦ ἀπὸ νόσφιν ἐόντα</line><line>κρυπτάδια φρονέοντα δικαζέμεν: οὐδέ τί πώ μοι</line><line>πρόφρων τέτληκας εἰπεῖν ἔπος ὅττι νοήσῃς.</line></lvl7></lvl6><lvl6 ln="1.544" d="Zeus: don't question me" c="0002F9" f="CCCCCC" sz="7"><line>τὴν δ' ἠμείβετ' ἔπειτα πατὴρ ἀνδρῶν τε θεῶν τε:</line><line>Ἥρη μὴ δὴ πάντας ἐμοὺς ἐπιέλπεο μύθους</line><line>εἰδήσειν: χαλεποί τοι ἔσοντ' ἀλόχῳ περ ἐούσῃ:</line><line>ἀλλ' ὃν μέν κ' ἐπιεικὲς ἀκουέμεν οὔ τις ἔπειτα</line><line>οὔτε θεῶν πρότερος τὸν εἴσεται οὔτ' ἀνθρώπων:</line><line>ὃν δέ κ' ἐγὼν ἀπάνευθε θεῶν ἐθέλωμι νοῆσαι</line><line>μή τι σὺ ταῦτα ἕκαστα διείρεο μηδὲ μετάλλα.</line></lvl6><lvl6 ln="1.551" d="Hera complains 2" c="6A6BFF" f="2A2A2A" sz="9"><lvl7 ln="1.551" d="Hera: I always do your will" c="A4A4FF" f="2A2A2A" sz="4"><line>τὸν δ' ἠμείβετ' ἔπειτα βοῶπις πότνια Ἥρη:</line><line>αἰνότατε Κρονίδη ποῖον τὸν μῦθον ἔειπες;</line><line>καὶ λίην σε πάρος γ' οὔτ' εἴρομαι οὔτε μεταλλῶ,</line><line>ἀλλὰ μάλ' εὔκηλος τὰ φράζεαι ἅσσ' ἐθέλῃσθα.</line></lvl7><lvl7 ln="1.555" d="but you promised Thetis to honor Achilles" c="A4A4FF" f="2A2A2A" sz="5"><line>νῦν δ' αἰνῶς δείδοικα κατὰ φρένα μή σε παρείπῃ</line><line>ἀργυρόπεζα Θέτις θυγάτηρ ἁλίοιο γέροντος:</line><line>ἠερίη γὰρ σοί γε παρέζετο καὶ λάβε γούνων:</line><line>τῇ σ' ὀΐω κατανεῦσαι ἐτήτυμον ὡς Ἀχιλῆα</line><line>τιμήσῃς, ὀλέσῃς δὲ πολέας ἐπὶ νηυσὶν Ἀχαιῶν.</line></lvl7></lvl6><lvl6 ln="1.560" d="Zeus: obey" c="0002F9" f="CCCCCC" sz="8"><lvl7 ln="1.560" d="Zeus: it is my will" c="A4A4FF" f="2A2A2A" sz="5"><line>τὴν δ' ἀπαμειβόμενος προσέφη νεφεληγερέτα Ζεύς:</line><line>δαιμονίη αἰεὶ μὲν ὀΐεαι οὐδέ σε λήθω:</line><line>πρῆξαι δ' ἔμπης οὔ τι δυνήσεαι, ἀλλ' ἀπὸ θυμοῦ</line><line>μᾶλλον ἐμοὶ ἔσεαι: τὸ δέ τοι καὶ ῥίγιον ἔσται.</line><line>εἰ δ' οὕτω τοῦτ' ἐστὶν ἐμοὶ μέλλει φίλον εἶναι:</line></lvl7><lvl7 ln="1.565" d="obey for I am stronger" c="A4A4FF" f="2A2A2A" sz="3"><line>ἀλλ' ἀκέουσα κάθησο, ἐμῷ δ' ἐπιπείθεο μύθῳ,</line><line>μή νύ τοι οὐ χραίσμωσιν ὅσοι θεοί εἰσ' ἐν Ὀλύμπῳ</line><line>ἆσσον ἰόνθ', ὅτε κέν τοι ἀάπτους χεῖρας ἐφείω.</line></lvl7></lvl6><lvl6 ln="1.568" d="Hera and the other gods fear Zeus" c="A4A4FF" f="2A2A2A" sz="3"><line>ὣς ἔφατ' ἔδεισεν δὲ βοῶπις πότνια Ἥρη,</line><line>καί ῥ' ἀκέουσα καθῆστο ἐπιγνάμψασα φίλον κῆρ:</line><line>ὄχθησαν δ' ἀνὰ δῶμα Διὸς θεοὶ Οὐρανίωνες:</line></lvl6></lvl5><lvl5 ln="1.571" d="meal of the gods" sz="34"><lvl6 ln="1.571" d="Hephaistos: don't spoil the meal" c="A4A4FF" f="2A2A2A" sz="6"><line>τοῖσιν δ' Ἥφαιστος κλυτοτέχνης ἦρχ' ἀγορεύειν</line><line>μητρὶ φίλῃ ἐπίηρα φέρων λευκωλένῳ Ἥρῃ:</line><line>ἦ δὴ λοίγια ἔργα τάδ' ἔσσεται οὐδ' ἔτ' ἀνεκτά,</line><line>εἰ δὴ σφὼ ἕνεκα θνητῶν ἐριδαίνετον ὧδε,</line><line>ἐν δὲ θεοῖσι κολῳὸν ἐλαύνετον: οὐδέ τι δαιτὸς</line><line>ἐσθλῆς ἔσσεται ἦδος, ἐπεὶ τὰ χερείονα νικᾷ.</line></lvl6><lvl6 ln="1.577" d="make peace with Zeus (offers wine)" c="6A6BFF" f="2A2A2A" sz="9"><line>μητρὶ δ' ἐγὼ παράφημι καὶ αὐτῇ περ νοεούσῃ</line><line>πατρὶ φίλῳ ἐπίηρα φέρειν Διί, ὄφρα μὴ αὖτε</line><line>νεικείῃσι πατήρ, σὺν δ' ἡμῖν δαῖτα ταράξῃ.</line><line>εἴ περ γάρ κ' ἐθέλῃσιν Ὀλύμπιος ἀστεροπητὴς</line><line>ἐξ ἑδέων στυφελίξαι: ὃ γὰρ πολὺ φέρτατός ἐστιν.</line><line>ἀλλὰ σὺ τὸν ἐπέεσσι καθάπτεσθαι μαλακοῖσιν:</line><line>αὐτίκ' ἔπειθ' ἵλαος Ὀλύμπιος ἔσσεται ἡμῖν.</line><line>ὣς ἄρ' ἔφη καὶ ἀναΐξας δέπας ἀμφικύπελλον</line><line>μητρὶ φίλῃ ἐν χειρὶ τίθει καί μιν προσέειπε:</line></lvl6><lvl6 ln="1.586" d="I can't protect you, Zeus will punish me" c="0002F9" f="CCCCCC" sz="9"><line>τέτλαθι μῆτερ ἐμή, καὶ ἀνάσχεο κηδομένη περ,</line><line>μή σε φίλην περ ἐοῦσαν ἐν ὀφθαλμοῖσιν ἴδωμαι</line><line>θεινομένην, τότε δ' οὔ τι δυνήσομαι ἀχνύμενός περ</line><line>χραισμεῖν: ἀργαλέος γὰρ Ὀλύμπιος ἀντιφέρεσθαι:</line><line>ἤδη γάρ με καὶ ἄλλοτ' ἀλεξέμεναι μεμαῶτα</line><line>ῥῖψε ποδὸς τεταγὼν ἀπὸ βηλοῦ θεσπεσίοιο,</line><line>πᾶν δ' ἦμαρ φερόμην, ἅμα δ' ἠελίῳ καταδύντι</line><line>κάππεσον ἐν Λήμνῳ, ὀλίγος δ' ἔτι θυμὸς ἐνῆεν:</line><line>ἔνθά με Σίντιες ἄνδρες ἄφαρ κομίσαντο πεσόντα.</line></lvl6><lvl6 ln="1.595" d="Hera accepts the wine; laughter of the gods" c="6A6BFF" f="2A2A2A" sz="6"><line>ὣς φάτο, μείδησεν δὲ θεὰ λευκώλενος Ἥρη,</line><line>μειδήσασα δὲ παιδὸς ἐδέξατο χειρὶ κύπελλον:</line><line>αὐτὰρ ὃ τοῖς ἄλλοισι θεοῖς ἐνδέξια πᾶσιν</line><line>οἰνοχόει γλυκὺ νέκταρ ἀπὸ κρητῆρος ἀφύσσων:</line><line>ἄσβεστος δ' ἄρ' ἐνῶρτο γέλως μακάρεσσι θεοῖσιν</line><line>ὡς ἴδον Ἥφαιστον διὰ δώματα ποιπνύοντα.</line></lvl6><lvl6 ln="1.601" d="all night long they feast, Apollo sings" c="A4A4FF" f="2A2A2A" sz="4"><line>ὣς τότε μὲν πρόπαν ἦμαρ ἐς ἠέλιον καταδύντα</line><line>δαίνυντ', οὐδέ τι θυμὸς ἐδεύετο δαιτὸς ἐΐσης,</line><line>οὐ μὲν φόρμιγγος περικαλλέος ἣν ἔχ' Ἀπόλλων,</line><line>Μουσάων θ' αἳ ἄειδον ἀμειβόμεναι ὀπὶ καλῇ.</line></lvl6></lvl5><lvl5 ln="1.605" d="the gods go to their homes" c="C8C8FF" f="000000" sz="7"><line>αὐτὰρ ἐπεὶ κατέδυ λαμπρὸν φάος ἠελίοιο,</line><line>οἳ μὲν κακκείοντες ἔβαν οἶκον δὲ ἕκαστος,</line><line>ἧχι ἑκάστῳ δῶμα περικλυτὸς ἀμφιγυήεις</line><line>Ἥφαιστος ποίησεν ἰδυίῃσι πραπίδεσσι:</line><line>Ζεὺς δὲ πρὸς ὃν λέχος ἤϊ' Ὀλύμπιος ἀστεροπητής,</line><line>ἔνθα πάρος κοιμᾶθ' ὅτε μιν γλυκὺς ὕπνος ἱκάνοι:</line><line>ἔνθα καθεῦδ' ἀναβάς, παρὰ δὲ χρυσόθρονος Ἥρη.</line></lvl5></lvl4></lvl3><lvl3 ln="2.1" d="Second Assembly" sz="454"><lvl4 ln="2.1" d="Intro: the Evil Dream (the Wrath of Zeus)" sz="34"><lvl5 ln="2.1" d="The Plan of Zeus 1: Zeus sends" sz="16"><lvl6 ln="2.1" d="Zeus can't sleep" c="6A6BFF" f="2A2A2A" sz="7"><line>ἄλλοι μέν ῥα θεοί τε καὶ ἀνέρες ἱπποκορυσταὶ</line><line>εὗδον παννύχιοι, Δία δ' οὐκ ἔχε νήδυμος ὕπνος,</line><line>ἀλλ' ὅ γε μερμήριζε κατὰ φρένα ὡς Ἀχιλῆα</line><line>τιμήσῃ, ὀλέσῃ δὲ πολέας ἐπὶ νηυσὶν Ἀχαιῶν.</line><line>ἥδε δέ οἱ κατὰ θυμὸν ἀρίστη φαίνετο βουλή,</line><line>πέμψαι ἐπ' Ἀτρεΐδῃ Ἀγαμέμνονι οὖλον ὄνειρον:</line><line>καί μιν φωνήσας ἔπεα πτερόεντα προσηύδα:</line></lvl6><lvl6 ln="2.8" d="Sends Evil Dream" c="0002F9" f="CCCCCC" sz="9"><line>βάσκ' ἴθι οὖλε ὄνειρε θοὰς ἐπὶ νῆας Ἀχαιῶν:</line><line>ἐλθὼν ἐς κλισίην Ἀγαμέμνονος Ἀτρεΐδαο</line><line>πάντα μάλ' ἀτρεκέως ἀγορευέμεν ὡς ἐπιτέλλω:</line><line>θωρῆξαί ἑ κέλευε κάρη κομόωντας Ἀχαιοὺς</line><line>πανσυδίῃ: νῦν γάρ κεν ἕλοι πόλιν εὐρυάγυιαν</line><line>Τρώων: οὐ γὰρ ἔτ' ἀμφὶς Ὀλύμπια δώματ' ἔχοντες</line><line>ἀθάνατοι φράζονται: ἐπέγναμψεν γὰρ ἅπαντας</line><line>Ἥρη λισσομένη, Τρώεσσι δὲ κήδε' ἐφῆπται.</line><line>ὣς φάτο, βῆ δ' ἄρ' ὄνειρος ἐπεὶ τὸν μῦθον ἄκουσε:</line></lvl6></lvl5><lvl5 ln="2.17" d="The Plan of Zeus 2: Aga. receives" sz="18"><lvl6 ln="2.17" d="Agamemnon is asleep" c="6A6BFF" f="2A2A2A" sz="9"><line>καρπαλίμως δ' ἵκανε θοὰς ἐπὶ νῆας Ἀχαιῶν,</line><line>βῆ δ' ἄρ' ἐπ' Ἀτρεΐδην Ἀγαμέμνονα: τὸν δὲ κίχανεν</line><line>εὕδοντ' ἐν κλισίῃ, περὶ δ' ἀμβρόσιος κέχυθ' ὕπνος.</line><line>στῆ δ' ἄρ' ὑπὲρ κεφαλῆς Νηληΐῳ υἷι ἐοικώς</line><line>Νέστορι, τόν ῥα μάλιστα γερόντων τῖ' Ἀγαμέμνων:</line><line>τῷ μιν ἐεισάμενος προσεφώνεε θεῖος ὄνειρος:</line><line>εὕδεις Ἀτρέος υἱὲ δαΐφρονος ἱπποδάμοιο:</line><line>οὐ χρὴ παννύχιον εὕδειν βουληφόρον ἄνδρα</line><line>ᾧ λαοί τ' ἐπιτετράφαται καὶ τόσσα μέμηλε:</line></lvl6><lvl6 ln="2.26" d="dreams of Nestor" c="0002F9" f="CCCCCC" sz="9"><line>νῦν δ' ἐμέθεν ξύνες ὦκα: Διὸς δέ τοι ἄγγελός εἰμι,</line><line>ὃς σεῦ ἄνευθεν ἐὼν μέγα κήδεται ἠδ' ἐλεαίρει.</line><line>θωρῆξαί σε κέλευσε κάρη κομόωντας Ἀχαιοὺς</line><line>πανσυδίῃ: νῦν γάρ κεν ἕλοις πόλιν εὐρυάγυιαν</line><line>Τρώων: οὐ γὰρ ἔτ' ἀμφὶς Ὀλύμπια δώματ' ἔχοντες</line><line>ἀθάνατοι φράζονται: ἐπέγναμψεν γὰρ ἅπαντας</line><line>Ἥρη λισσομένη, Τρώεσσι δὲ κήδε' ἐφῆπται</line><line>ἐκ Διός: ἀλλὰ σὺ σῇσιν ἔχε φρεσί, μηδέ σε λήθη</line><line>αἱρείτω εὖτ' ἄν σε μελίφρων ὕπνος ἀνήῃ.</line></lvl6></lvl5></lvl4><lvl4 ln="2.35" d="Second Assembly" sz="420"><lvl5 ln="2.35" d="council, beginning of assembly" sz="52"><lvl6 ln="2.35" d="Agamemnon's erroneous idea" c="C9C9C9" f="000000" sz="6"><line>ὣς ἄρα φωνήσας ἀπεβήσετο, τὸν δὲ λίπ' αὐτοῦ</line><line>τὰ φρονέοντ' ἀνὰ θυμὸν ἅ ῥ' οὐ τελέεσθαι ἔμελλον:</line><line>φῆ γὰρ ὅ γ' αἱρήσειν Πριάμου πόλιν ἤματι κείνῳ</line><line>νήπιος, οὐδὲ τὰ ᾔδη ἅ ῥα Ζεὺς μήδετο ἔργα:</line><line>θήσειν γὰρ ἔτ' ἔμελλεν ἐπ' ἄλγεά τε στοναχάς τε</line><line>Τρωσί τε καὶ Δαναοῖσι διὰ κρατερὰς ὑσμίνας.</line></lvl6><lvl6 ln="2.41" d="wakes up, dresses" c="C9C9C9" f="000000" sz="7"><line>ἔγρετο δ' ἐξ ὕπνου, θείη δέ μιν ἀμφέχυτ' ὀμφή:</line><line>ἕζετο δ' ὀρθωθείς, μαλακὸν δ' ἔνδυνε χιτῶνα</line><line>καλὸν νηγάτεον, περὶ δὲ μέγα βάλλετο φᾶρος:</line><line>ποσσὶ δ' ὑπὸ λιπαροῖσιν ἐδήσατο καλὰ πέδιλα,</line><line>ἀμφὶ δ' ἄρ' ὤμοισιν βάλετο ξίφος ἀργυρόηλον:</line><line>εἵλετο δὲ σκῆπτρον πατρώϊον ἄφθιτον αἰεὶ</line><line>σὺν τῷ ἔβη κατὰ νῆας Ἀχαιῶν χαλκοχιτώνων:</line></lvl6><lvl6 ln="2.48" d="beginning of assembly" c="C9C9C9" f="000000" sz="5"><line>ἠὼς μέν ῥα θεὰ προσεβήσετο μακρὸν Ὄλυμπον</line><line>Ζηνὶ φόως ἐρέουσα καὶ ἄλλοις ἀθανάτοισιν:</line><line>αὐτὰρ ὃ κηρύκεσσι λιγυφθόγγοισι κέλευσε</line><line>κηρύσσειν ἀγορὴν δὲ κάρη κομόωντας Ἀχαιούς:</line><line>οἳ μὲν ἐκήρυσσον, τοὶ δ' ἠγείροντο μάλ' ὦκα:</line></lvl6><lvl6 ln="2.53" d="council by Nestor's ship" c="C9C9C9" f="000000" sz="3"><line>βουλὴν δὲ πρῶτον μεγαθύμων ἷζε γερόντων</line><line>Νεστορέῃ παρὰ νηῒ Πυλοιγενέος βασιλῆος:</line><line>τοὺς ὅ γε συγκαλέσας πυκινὴν ἀρτύνετο βουλήν:</line></lvl6><lvl6 ln="2.56" d="repeats the dream" c="C9C9C9" f="000000" sz="16"><line>κλῦτε φίλοι: θεῖός μοι ἐνύπνιον ἦλθεν ὄνειρος</line><line>ἀμβροσίην διὰ νύκτα: μάλιστα δὲ Νέστορι δίῳ</line><line>εἶδός τε μέγεθός τε φυήν τ' ἄγχιστα ἐῴκει:</line><line>στῆ δ' ἄρ' ὑπὲρ κεφαλῆς καί με πρὸς μῦθον ἔειπεν:</line><line>εὕδεις Ἀτρέος υἱὲ δαΐφρονος ἱπποδάμοιο:</line><line>οὐ χρὴ παννύχιον εὕδειν βουληφόρον ἄνδρα,</line><line>ᾧ λαοί τ' ἐπιτετράφαται καὶ τόσσα μέμηλε:</line><line>νῦν δ' ἐμέθεν ξύνες ὦκα: Διὸς δέ τοι ἄγγελός εἰμι,</line><line>ὃς σεῦ ἄνευθεν ἐὼν μέγα κήδεται ἠδ' ἐλεαίρει:</line><line>θωρῆξαί σε κέλευσε κάρη κομόωντας Ἀχαιοὺς</line><line>πανσυδίῃ: νῦν γάρ κεν ἕλοις πόλιν εὐρυάγυιαν</line><line>Τρώων: οὐ γὰρ ἔτ' ἀμφὶς Ὀλύμπια δώματ' ἔχοντες</line><line>ἀθάνατοι φράζονται: ἐπέγναμψεν γὰρ ἅπαντας</line><line>Ἥρη λισσομένη, Τρώεσσι δὲ κήδε' ἐφῆπται</line><line>ἐκ Διός: ἀλλὰ σὺ σῇσιν ἔχε φρεσίν: ὣς ὃ μὲν εἰπὼν</line><line>ᾤχετ' ἀποπτάμενος, ἐμὲ δὲ γλυκὺς ὕπνος ἀνῆκεν.</line></lvl6><lvl6 ln="2.72" d="proposal: test the troops" c="C9C9C9" f="000000" sz="5"><line>ἀλλ' ἄγετ' αἴ κέν πως θωρήξομεν υἷας Ἀχαιῶν:</line><line>πρῶτα δ' ἐγὼν ἔπεσιν πειρήσομαι, ἣ θέμις ἐστί,</line><line>καὶ φεύγειν σὺν νηυσὶ πολυκλήϊσι κελεύσω:</line><line>ὑμεῖς δ' ἄλλοθεν ἄλλος ἐρητύειν ἐπέεσσιν.</line><line>ἤτοι ὅ γ' ὣς εἰπὼν κατ' ἄρ' ἕζετο, τοῖσι δ' ἀνέστη</line></lvl6><lvl6 ln="2.77" d="Nestor: if anyone else had told this.. (let's arm)" c="C9C9C9" f="000000" sz="7"><line>Νέστωρ, ὅς ῥα Πύλοιο ἄναξ ἦν ἠμαθόεντος,</line><line>ὅ σφιν ἐὺ φρονέων ἀγορήσατο καὶ μετέειπεν:</line><line>ὦ φίλοι Ἀργείων ἡγήτορες ἠδὲ μέδοντες</line><line>εἰ μέν τις τὸν ὄνειρον Ἀχαιῶν ἄλλος ἔνισπε</line><line>ψεῦδός κεν φαῖμεν καὶ νοσφιζοίμεθα μᾶλλον:</line><line>νῦν δ' ἴδεν ὃς μέγ' ἄριστος Ἀχαιῶν εὔχεται εἶναι:</line><line>ἀλλ' ἄγετ' αἴ κέν πως θωρήξομεν υἷας Ἀχαιῶν.</line></lvl6><lvl6 ln="2.84" d="end of council, start assembly" c="C9C9C9" f="000000" sz="3"><line>ὣς ἄρα φωνήσας βουλῆς ἐξῆρχε νέεσθαι,</line><line>οἳ δ' ἐπανέστησαν πείθοντό τε ποιμένι λαῶν</line><line>σκηπτοῦχοι βασιλῆες: ἐπεσσεύοντο δὲ λαοί.</line></lvl6></lvl5><lvl5 ln="2.87" d="Agamemnon announces the end of the war" sz="68"><lvl6 ln="2.87" d="like bees, going this way and that" c="C9C9C9" f="000000" sz="4"><line>ἠΰτε ἔθνεα εἶσι μελισσάων ἁδινάων</line><line>πέτρης ἐκ γλαφυρῆς αἰεὶ νέον ἐρχομενάων,</line><line>βοτρυδὸν δὲ πέτονται ἐπ' ἄνθεσιν εἰαρινοῖσιν:</line><line>αἳ μέν τ' ἔνθα ἅλις πεποτήαται, αἳ δέ τε ἔνθα:</line></lvl6><lvl6 ln="2.91" d="the people come to the assembly" c="C9C9C9" f="000000" sz="9"><line>ὣς τῶν ἔθνεα πολλὰ νεῶν ἄπο καὶ κλισιάων</line><line>ἠϊόνος προπάροιθε βαθείης ἐστιχόωντο</line><line>ἰλαδὸν εἰς ἀγορήν: μετὰ δέ σφισιν ὄσσα δεδήει</line><line>ὀτρύνουσ' ἰέναι Διὸς ἄγγελος: οἳ δ' ἀγέροντο.</line><line>τετρήχει δ' ἀγορή, ὑπὸ δὲ στεναχίζετο γαῖα</line><line>λαῶν ἱζόντων, ὅμαδος δ' ἦν: ἐννέα δέ σφεας</line><line>κήρυκες βοόωντες ἐρήτυον, εἴ ποτ' ἀϋτῆς</line><line>σχοίατ', ἀκούσειαν δὲ διοτρεφέων βασιλήων.</line><line>σπουδῇ δ' ἕζετο λαός, ἐρήτυθεν δὲ καθ' ἕδρας</line></lvl6><lvl6 ln="2.100" d="Aga. stands up, holding the sceptre" c="C9C9C9" f="000000" sz="10"><line>παυσάμενοι κλαγγῆς: ἀνὰ δὲ κρείων Ἀγαμέμνων</line><line>ἔστη σκῆπτρον ἔχων τὸ μὲν Ἥφαιστος κάμε τεύχων.</line><line>Ἥφαιστος μὲν δῶκε Διὶ Κρονίωνι ἄνακτι,</line><line>αὐτὰρ ἄρα Ζεὺς δῶκε διακτόρῳ ἀργεϊφόντῃ:</line><line>Ἑρμείας δὲ ἄναξ δῶκεν Πέλοπι πληξίππῳ,</line><line>αὐτὰρ ὃ αὖτε Πέλοψ δῶκ' Ἀτρέϊ ποιμένι λαῶν,</line><line>Ἀτρεὺς δὲ θνῄσκων ἔλιπεν πολύαρνι Θυέστῃ,</line><line>αὐτὰρ ὃ αὖτε Θυέστ' Ἀγαμέμνονι λεῖπε φορῆναι,</line><line>πολλῇσιν νήσοισι καὶ Ἄργεϊ παντὶ ἀνάσσειν.</line><line>τῷ ὅ γ' ἐρεισάμενος ἔπε' Ἀργείοισι μετηύδα:</line></lvl6><lvl6 ln="2.110" d="Zeus promised me Troy" c="C9C9C9" f="000000" sz="4"><line>ὦ φίλοι ἥρωες Δαναοὶ θεράποντες Ἄρηος</line><line>Ζεύς με μέγα Κρονίδης ἄτῃ ἐνέδησε βαρείῃ,</line><line>σχέτλιος, ὃς πρὶν μέν μοι ὑπέσχετο καὶ κατένευσεν</line><line>Ἴλιον ἐκπέρσαντ' εὐτείχεον ἀπονέεσθαι,</line></lvl6><lvl6 ln="2.114" d="now bids retreat, he can do that.." c="C9C9C9" f="000000" sz="5"><line>νῦν δὲ κακὴν ἀπάτην βουλεύσατο, καί με κελεύει</line><line>δυσκλέα Ἄργος ἱκέσθαι, ἐπεὶ πολὺν ὤλεσα λαόν.</line><line>οὕτω που Διὶ μέλλει ὑπερμενέϊ φίλον εἶναι,</line><line>ὃς δὴ πολλάων πολίων κατέλυσε κάρηνα</line><line>ἠδ' ἔτι καὶ λύσει: τοῦ γὰρ κράτος ἐστὶ μέγιστον.</line></lvl6><lvl6 ln="2.119" d="shameful to be defeated by fewer men" c="C9C9C9" f="000000" sz="4"><line>αἰσχρὸν γὰρ τόδε γ' ἐστὶ καὶ ἐσσομένοισι πυθέσθαι</line><line>μὰψ οὕτω τοιόνδε τοσόνδε τε λαὸν Ἀχαιῶν</line><line>ἄπρηκτον πόλεμον πολεμίζειν ἠδὲ μάχεσθαι</line><line>ἀνδράσι παυροτέροισι, τέλος δ' οὔ πώ τι πέφανται:</line></lvl6><lvl6 ln="2.123" d="far fewer Trojans" c="C9C9C9" f="000000" sz="8"><line>εἴ περ γάρ κ' ἐθέλοιμεν Ἀχαιοί τε Τρῶές τε</line><line>ὅρκια πιστὰ ταμόντες ἀριθμηθήμεναι ἄμφω,</line><line>Τρῶας μὲν λέξασθαι ἐφέστιοι ὅσσοι ἔασιν,</line><line>ἡμεῖς δ' ἐς δεκάδας διακοσμηθεῖμεν Ἀχαιοί,</line><line>Τρώων δ' ἄνδρα ἕκαστοι ἑλοίμεθα οἰνοχοεύειν,</line><line>πολλαί κεν δεκάδες δευοίατο οἰνοχόοιο.</line><line>τόσσον ἐγώ φημι πλέας ἔμμεναι υἷας Ἀχαιῶν</line><line>Τρώων, οἳ ναίουσι κατὰ πτόλιν: ἀλλ' ἐπίκουροι</line></lvl6><lvl6 ln="2.131" d="their allies thwart me" c="C9C9C9" f="000000" sz="3"><line>πολλέων ἐκ πολίων ἐγχέσπαλοι ἄνδρες ἔασιν,</line><line>οἵ με μέγα πλάζουσι καὶ οὐκ εἰῶσ' ἐθέλοντα</line><line>Ἰλίου ἐκπέρσαι εὖ ναιόμενον πτολίεθρον.</line></lvl6><lvl6 ln="2.134" d="nine years here without results" c="C9C9C9" f="000000" sz="5"><line>ἐννέα δὴ βεβάασι Διὸς μεγάλου ἐνιαυτοί,</line><line>καὶ δὴ δοῦρα σέσηπε νεῶν καὶ σπάρτα λέλυνται:</line><line>αἳ δέ που ἡμέτεραί τ' ἄλοχοι καὶ νήπια τέκνα</line><line>εἵατ' ἐνὶ μεγάροις ποτιδέγμεναι: ἄμμι δὲ ἔργον</line><line>αὔτως ἀκράαντον οὗ εἵνεκα δεῦρ' ἱκόμεσθα.</line></lvl6><lvl6 ln="2.139" d="so let's run home" c="C9C9C9" f="000000" sz="3"><line>ἀλλ' ἄγεθ' ὡς ἂν ἐγὼ εἴπω πειθώμεθα πάντες:</line><line>φεύγωμεν σὺν νηυσὶ φίλην ἐς πατρίδα γαῖαν:</line><line>οὐ γὰρ ἔτι Τροίην αἱρήσομεν εὐρυάγυιαν.</line></lvl6><lvl6 ln="2.142" d="the people in uproar, start moving the ships" c="C9C9C9" f="000000" sz="13"><line>ὣς φάτο, τοῖσι δὲ θυμὸν ἐνὶ στήθεσσιν ὄρινε</line><line>πᾶσι μετὰ πληθὺν ὅσοι οὐ βουλῆς ἐπάκουσαν:</line><line>κινήθη δ' ἀγορὴ φὴ κύματα μακρὰ θαλάσσης</line><line>πόντου Ἰκαρίοιο, τὰ μέν τ' Εὖρός τε Νότος τε</line><line>ὤρορ' ἐπαΐξας πατρὸς Διὸς ἐκ νεφελάων.</line><line>ὡς δ' ὅτε κινήσῃ Ζέφυρος βαθὺ λήϊον ἐλθὼν</line><line>λάβρος ἐπαιγίζων, ἐπί τ' ἠμύει ἀσταχύεσσιν,</line><line>ὣς τῶν πᾶσ' ἀγορὴ κινήθη: τοὶ δ' ἀλαλητῷ</line><line>νῆας ἔπ' ἐσσεύοντο, ποδῶν δ' ὑπένερθε κονίη</line><line>ἵστατ' ἀειρομένη: τοὶ δ' ἀλλήλοισι κέλευον</line><line>ἅπτεσθαι νηῶν ἠδ' ἑλκέμεν εἰς ἅλα δῖαν,</line><line>οὐρούς τ' ἐξεκάθαιρον: ἀϋτὴ δ' οὐρανὸν ἷκεν</line><line>οἴκαδε ἱεμένων: ὑπὸ δ' ᾕρεον ἕρματα νηῶν.</line></lvl6></lvl5><lvl5 ln="2.155" d="Odysseus intervenes 1" sz="57"><lvl6 ln="2.155" d="Hera sends Athena (leave Helen here?)" c="C9C9C9" f="000000" sz="11"><line>ἔνθά κεν Ἀργείοισιν ὑπέρμορα νόστος ἐτύχθη</line><line>εἰ μὴ Ἀθηναίην Ἥρη πρὸς μῦθον ἔειπεν:</line><line>ὢ πόποι αἰγιόχοιο Διὸς τέκος Ἀτρυτώνη,</line><line>οὕτω δὴ οἶκον δὲ φίλην ἐς πατρίδα γαῖαν</line><line>Ἀργεῖοι φεύξονται ἐπ' εὐρέα νῶτα θαλάσσης,</line><line>κὰδ δέ κεν εὐχωλὴν Πριάμῳ καὶ Τρωσὶ λίποιεν</line><line>Ἀργείην Ἑλένην, ἧς εἵνεκα πολλοὶ Ἀχαιῶν</line><line>ἐν Τροίῃ ἀπόλοντο φίλης ἀπὸ πατρίδος αἴης:</line><line>ἀλλ' ἴθι νῦν κατὰ λαὸν Ἀχαιῶν χαλκοχιτώνων:</line><line>σοῖς ἀγανοῖς ἐπέεσσιν ἐρήτυε φῶτα ἕκαστον,</line><line>μηδὲ ἔα νῆας ἅλα δ' ἑλκέμεν ἀμφιελίσσας.</line></lvl6><lvl6 ln="2.166" d="Athena comes to Odysseus" c="C9C9C9" f="000000" sz="6"><line>ὣς ἔφατ', οὐδ' ἀπίθησε θεὰ γλαυκῶπις Ἀθήνη,</line><line>βῆ δὲ κατ' Οὐλύμποιο καρήνων ἀΐξασα:</line><line>καρπαλίμως δ' ἵκανε θοὰς ἐπὶ νῆας Ἀχαιῶν.</line><line>εὗρεν ἔπειτ' Ὀδυσῆα Διὶ μῆτιν ἀτάλαντον</line><line>ἑσταότ': οὐδ' ὅ γε νηὸς ἐϋσσέλμοιο μελαίνης</line><line>ἅπτετ', ἐπεί μιν ἄχος κραδίην καὶ θυμὸν ἵκανεν:</line></lvl6><lvl6 ln="2.172" d="Athena convinces Odysseus (don't leave Helen here)" c="C9C9C9" f="000000" sz="11"><line>ἀγχοῦ δ' ἱσταμένη προσέφη γλαυκῶπις Ἀθήνη:</line><line>διογενὲς Λαερτιάδη πολυμήχαν' Ὀδυσσεῦ,</line><line>οὕτω δὴ οἶκον δὲ φίλην ἐς πατρίδα γαῖαν</line><line>φεύξεσθ' ἐν νήεσσι πολυκλήϊσι πεσόντες,</line><line>κὰδ δέ κεν εὐχωλὴν Πριάμῳ καὶ Τρωσὶ λίποιτε</line><line>Ἀργείην Ἑλένην, ἧς εἵνεκα πολλοὶ Ἀχαιῶν</line><line>ἐν Τροίῃ ἀπόλοντο φίλης ἀπὸ πατρίδος αἴης;</line><line>ἀλλ' ἴθι νῦν κατὰ λαὸν Ἀχαιῶν, μηδ' ἔτ' ἐρώει,</line><line>σοῖς δ' ἀγανοῖς ἐπέεσσιν ἐρήτυε φῶτα ἕκαστον,</line><line>μηδὲ ἔα νῆας ἅλα δ' ἑλκέμεν ἀμφιελίσσας.</line><line>ὣς φάθ', ὃ δὲ ξυνέηκε θεᾶς ὄπα φωνησάσης,</line></lvl6><lvl6 ln="2.183" d="Odysseus acts: borrows the sceptre..." c="C9C9C9" f="000000" sz="5"><line>βῆ δὲ θέειν, ἀπὸ δὲ χλαῖναν βάλε: τὴν δὲ κόμισσε</line><line>κῆρυξ Εὐρυβάτης Ἰθακήσιος ὅς οἱ ὀπήδει:</line><line>αὐτὸς δ' Ἀτρεΐδεω Ἀγαμέμνονος ἀντίος ἐλθὼν</line><line>δέξατό οἱ σκῆπτρον πατρώϊον ἄφθιτον αἰεί:</line><line>σὺν τῷ ἔβη κατὰ νῆας Ἀχαιῶν χαλκοχιτώνων.</line></lvl6><lvl6 ln="2.188" d="speech to nobles" c="C9C9C9" f="000000" sz="10"><line>ὅν τινα μὲν βασιλῆα καὶ ἔξοχον ἄνδρα κιχείη</line><line>τὸν δ' ἀγανοῖς ἐπέεσσιν ἐρητύσασκε παραστάς:</line><line>δαιμόνι' οὔ σε ἔοικε κακὸν ὣς δειδίσσεσθαι,</line><line>ἀλλ' αὐτός τε κάθησο καὶ ἄλλους ἵδρυε λαούς:</line><line>οὐ γάρ πω σάφα οἶσθ' οἷος νόος Ἀτρεΐωνος:</line><line>νῦν μὲν πειρᾶται, τάχα δ' ἴψεται υἷας Ἀχαιῶν.</line><line>ἐν βουλῇ δ' οὐ πάντες ἀκούσαμεν οἷον ἔειπε.</line><line>μή τι χολωσάμενος ῥέξῃ κακὸν υἷας Ἀχαιῶν:</line><line>θυμὸς δὲ μέγας ἐστὶ διοτρεφέων βασιλήων,</line><line>τιμὴ δ' ἐκ Διός ἐστι, φιλεῖ δέ ἑ μητίετα Ζεύς.</line></lvl6><lvl6 ln="2.198" d="speech to commoners" c="C9C9C9" f="000000" sz="9"><line>ὃν δ' αὖ δήμου τ' ἄνδρα ἴδοι βοόωντά τ' ἐφεύροι,</line><line>τὸν σκήπτρῳ ἐλάσασκεν ὁμοκλήσασκέ τε μύθῳ:</line><line>δαιμόνι' ἀτρέμας ἧσο καὶ ἄλλων μῦθον ἄκουε,</line><line>οἳ σέο φέρτεροί εἰσι, σὺ δ' ἀπτόλεμος καὶ ἄναλκις</line><line>οὔτέ ποτ' ἐν πολέμῳ ἐναρίθμιος οὔτ' ἐνὶ βουλῇ:</line><line>οὐ μέν πως πάντες βασιλεύσομεν ἐνθάδ' Ἀχαιοί:</line><line>οὐκ ἀγαθὸν πολυκοιρανίη: εἷς κοίρανος ἔστω,</line><line>εἷς βασιλεύς, ᾧ δῶκε Κρόνου πάϊς ἀγκυλομήτεω</line><line>σκῆπτρόν τ' ἠδὲ θέμιστας, ἵνά σφισι βουλεύῃσι.</line></lvl6><lvl6 ln="2.207" d="the people sit down again" c="C9C9C9" f="000000" sz="5"><line>ὣς ὅ γε κοιρανέων δίεπε στρατόν: οἳ δ' ἀγορὴν δὲ</line><line>αὖτις ἐπεσσεύοντο νεῶν ἄπο καὶ κλισιάων</line><line>ἠχῇ, ὡς ὅτε κῦμα πολυφλοίσβοιο θαλάσσης</line><line>αἰγιαλῷ μεγάλῳ βρέμεται, σμαραγεῖ δέ τε πόντος.</line><line>ἄλλοι μέν ῥ' ἕζοντο, ἐρήτυθεν δὲ καθ' ἕδρας:</line></lvl6></lvl5><lvl5 ln="2.212" d="Thersites" sz="31"><lvl6 ln="2.212" d="Thersites, always attacking the nobles" c="C9C9C9" f="000000" sz="4"><line>Θερσίτης δ' ἔτι μοῦνος ἀμετροεπὴς ἐκολῴα,</line><line>ὃς ἔπεα φρεσὶν ᾗσιν ἄκοσμά τε πολλά τε ᾔδη</line><line>μάψ, ἀτὰρ οὐ κατὰ κόσμον, ἐριζέμεναι βασιλεῦσιν,</line><line>ἀλλ' ὅ τι οἱ εἴσαιτο γελοίϊον Ἀργείοισιν</line></lvl6><lvl6 ln="2.216" d="the ugliest man" c="C9C9C9" f="000000" sz="4"><line>ἔμμεναι: αἴσχιστος δὲ ἀνὴρ ὑπὸ Ἴλιον ἦλθε:</line><line>φολκὸς ἔην, χωλὸς δ' ἕτερον πόδα: τὼ δέ οἱ ὤμω</line><line>κυρτὼ ἐπὶ στῆθος συνοχωκότε: αὐτὰρ ὕπερθε</line><line>φοξὸς ἔην κεφαλήν, ψεδνὴ δ' ἐπενήνοθε λάχνη.</line></lvl6><lvl6 ln="2.220" d="attacks the heroes, and now Agamemnon:" c="C9C9C9" f="000000" sz="5"><line>ἔχθιστος δ' Ἀχιλῆϊ μάλιστ' ἦν ἠδ' Ὀδυσῆϊ:</line><line>τὼ γὰρ νεικείεσκε: τότ' αὖτ' Ἀγαμέμνονι δίῳ</line><line>ὀξέα κεκλήγων λέγ' ὀνείδεα: τῷ δ' ἄρ' Ἀχαιοὶ</line><line>ἐκπάγλως κοτέοντο νεμέσσηθέν τ' ἐνὶ θυμῷ.</line><line>αὐτὰρ ὃ μακρὰ βοῶν Ἀγαμέμνονα νείκεε μύθῳ:</line></lvl6><lvl6 ln="2.225" d="do you need more loot, or women?" c="C9C9C9" f="000000" sz="10"><line>Ἀτρεΐδη τέο δ' αὖτ' ἐπιμέμφεαι ἠδὲ χατίζεις;</line><line>πλεῖαί τοι χαλκοῦ κλισίαι, πολλαὶ δὲ γυναῖκες</line><line>εἰσὶν ἐνὶ κλισίῃς ἐξαίρετοι, ἅς τοι Ἀχαιοὶ</line><line>πρωτίστῳ δίδομεν εὖτ' ἂν πτολίεθρον ἕλωμεν.</line><line>ἦ ἔτι καὶ χρυσοῦ ἐπιδεύεαι, ὅν κέ τις οἴσει</line><line>Τρώων ἱπποδάμων ἐξ Ἰλίου υἷος ἄποινα,</line><line>ὅν κεν ἐγὼ δήσας ἀγάγω ἢ ἄλλος Ἀχαιῶν,</line><line>ἠὲ γυναῖκα νέην, ἵνα μίσγεαι ἐν φιλότητι,</line><line>ἥν τ' αὐτὸς ἀπονόσφι κατίσχεαι; οὐ μὲν ἔοικεν</line><line>ἀρχὸν ἐόντα κακῶν ἐπιβασκέμεν υἷας Ἀχαιῶν.</line></lvl6><lvl6 ln="2.235" d="let's go, leave him here" c="C9C9C9" f="000000" sz="4"><line>ὦ πέπονες κάκ' ἐλέγχε' Ἀχαιΐδες οὐκέτ' Ἀχαιοὶ</line><line>οἴκαδέ περ σὺν νηυσὶ νεώμεθα, τόνδε δ' ἐῶμεν</line><line>αὐτοῦ ἐνὶ Τροίῃ γέρα πεσσέμεν, ὄφρα ἴδηται</line><line>ἤ ῥά τί οἱ χἠμεῖς προσαμύνομεν ἦε καὶ οὐκί:</line></lvl6><lvl6 ln="2.239" d="the way he treated Achilles" c="C9C9C9" f="000000" sz="4"><line>ὃς καὶ νῦν Ἀχιλῆα ἕο μέγ' ἀμείνονα φῶτα</line><line>ἠτίμησεν: ἑλὼν γὰρ ἔχει γέρας αὐτὸς ἀπούρας.</line><line>ἀλλὰ μάλ' οὐκ Ἀχιλῆϊ χόλος φρεσίν, ἀλλὰ μεθήμων:</line><line>ἦ γὰρ ἂν Ἀτρεΐδη νῦν ὕστατα λωβήσαιο:</line></lvl6></lvl5><lvl5 ln="2.243" d="Odysseus intervenes 2" sz="93"><lvl6 ln="2.243" d="Odysseus intervenes" c="C9C9C9" f="000000" sz="3"><line>ὣς φάτο νεικείων Ἀγαμέμνονα ποιμένα λαῶν,</line><line>Θερσίτης: τῷ δ' ὦκα παρίστατο δῖος Ὀδυσσεύς,</line><line>καί μιν ὑπόδρα ἰδὼν χαλεπῷ ἠνίπαπε μύθῳ:</line></lvl6><lvl6 ln="2.246" d="you are the worst of the lot" c="C9C9C9" f="000000" sz="4"><line>Θερσῖτ' ἀκριτόμυθε, λιγύς περ ἐὼν ἀγορητής,</line><line>ἴσχεο, μηδ' ἔθελ' οἶος ἐριζέμεναι βασιλεῦσιν:</line><line>οὐ γὰρ ἐγὼ σέο φημὶ χερειότερον βροτὸν ἄλλον</line><line>ἔμμεναι, ὅσσοι ἅμ' Ἀτρεΐδῃς ὑπὸ Ἴλιον ἦλθον.</line></lvl6><lvl6 ln="2.250" d="don't attack the king" c="C9C9C9" f="000000" sz="7"><line>τὼ οὐκ ἂν βασιλῆας ἀνὰ στόμ' ἔχων ἀγορεύοις,</line><line>καί σφιν ὀνείδεά τε προφέροις, νόστόν τε φυλάσσοις.</line><line>οὐδέ τί πω σάφα ἴδμεν ὅπως ἔσται τάδε ἔργα,</line><line>ἢ εὖ ἦε κακῶς νοστήσομεν υἷες Ἀχαιῶν.</line><line>τὼ νῦν Ἀτρεΐδῃ Ἀγαμέμνονι ποιμένι λαῶν</line><line>ἧσαι ὀνειδίζων, ὅτι οἱ μάλα πολλὰ διδοῦσιν</line><line>ἥρωες Δαναοί: σὺ δὲ κερτομέων ἀγορεύεις.</line></lvl6><lvl6 ln="2.257" d="Odysseus' promise (prophecy)" c="C9C9C9" f="000000" sz="8"><line>ἀλλ' ἔκ τοι ἐρέω, τὸ δὲ καὶ τετελεσμένον ἔσται:</line><line>εἴ κ' ἔτι σ' ἀφραίνοντα κιχήσομαι ὥς νύ περ ὧδε,</line><line>μηκέτ' ἔπειτ' Ὀδυσῆϊ κάρη ὤμοισιν ἐπείη,</line><line>μηδ' ἔτι Τηλεμάχοιο πατὴρ κεκλημένος εἴην,</line><line>εἰ μὴ ἐγώ σε λαβὼν ἀπὸ μὲν φίλα εἵματα δύσω,</line><line>χλαῖνάν τ' ἠδὲ χιτῶνα, τά τ' αἰδῶ ἀμφικαλύπτει,</line><line>αὐτὸν δὲ κλαίοντα θοὰς ἐπὶ νῆας ἀφήσω</line><line>πεπλήγων ἀγορῆθεν ἀεικέσσι πληγῇσιν.</line></lvl6><lvl6 ln="2.265" d="beats him with the sceptre" c="C9C9C9" f="000000" sz="5"><line>ὣς ἄρ' ἔφη, σκήπτρῳ δὲ μετάφρενον ἠδὲ καὶ ὤμω</line><line>πλῆξεν: ὃ δ' ἰδνώθη, θαλερὸν δέ οἱ ἔκπεσε δάκρυ:</line><line>σμῶδιξ δ' αἱματόεσσα μεταφρένου ἐξυπανέστη</line><line>σκήπτρου ὕπο χρυσέου: ὃ δ' ἄρ' ἕζετο τάρβησέν τε,</line><line>ἀλγήσας δ' ἀχρεῖον ἰδὼν ἀπομόρξατο δάκρυ.</line></lvl6><lvl6 ln="2.270" d="the people laugh at Thersites" c="C9C9C9" f="000000" sz="8"><line>οἳ δὲ καὶ ἀχνύμενοί περ ἐπ' αὐτῷ ἡδὺ γέλασσαν:</line><line>ὧδε δέ τις εἴπεσκεν ἰδὼν ἐς πλησίον ἄλλον:</line><line>ὢ πόποι ἦ δὴ μυρί' Ὀδυσσεὺς ἐσθλὰ ἔοργε</line><line>βουλάς τ' ἐξάρχων ἀγαθὰς πόλεμόν τε κορύσσων:</line><line>νῦν δὲ τόδε μέγ' ἄριστον ἐν Ἀργείοισιν ἔρεξεν,</line><line>ὃς τὸν λωβητῆρα ἐπεσβόλον ἔσχ' ἀγοράων.</line><line>οὔ θήν μιν πάλιν αὖτις ἀνήσει θυμὸς ἀγήνωρ</line><line>νεικείειν βασιλῆας ὀνειδείοις ἐπέεσσιν.</line></lvl6><lvl6 ln="2.278" d="Odysseus' speech: 'stay!'" sz="58"><lvl7 ln="2.278" d="Odysseus (with Athena) adresses the meeting" c="C9C9C9" f="000000" sz="6"><line>ὣς φάσαν ἣ πληθύς: ἀνὰ δ' ὃ πτολίπορθος Ὀδυσσεὺς</line><line>ἔστη σκῆπτρον ἔχων: παρὰ δὲ γλαυκῶπις Ἀθήνη</line><line>εἰδομένη κήρυκι σιωπᾶν λαὸν ἀνώγει,</line><line>ὡς ἅμα θ' οἳ πρῶτοί τε καὶ ὕστατοι υἷες Ἀχαιῶν</line><line>μῦθον ἀκούσειαν καὶ ἐπιφρασσαίατο βουλήν:</line><line>ὅ σφιν ἐὺ φρονέων ἀγορήσατο καὶ μετέειπεν:</line></lvl7><lvl7 ln="2.284" d="the army doesn't fulfill its promise" c="C9C9C9" f="000000" sz="5"><line>Ἀτρεΐδη νῦν δή σε ἄναξ ἐθέλουσιν Ἀχαιοὶ</line><line>πᾶσιν ἐλέγχιστον θέμεναι μερόπεσσι βροτοῖσιν,</line><line>οὐδέ τοι ἐκτελέουσιν ὑπόσχεσιν ἥν περ ὑπέσταν</line><line>ἐνθάδ' ἔτι στείχοντες ἀπ' Ἄργεος ἱπποβότοιο</line><line>Ἴλιον ἐκπέρσαντ' εὐτείχεον ἀπονέεσθαι.</line></lvl7><lvl7 ln="2.289" d="can't blame the army for wanting to go" c="C9C9C9" f="000000" sz="11"><line>ὥς τε γὰρ ἢ παῖδες νεαροὶ χῆραί τε γυναῖκες</line><line>ἀλλήλοισιν ὀδύρονται οἶκον δὲ νέεσθαι.</line><line>ἦ μὴν καὶ πόνος ἐστὶν ἀνιηθέντα νέεσθαι:</line><line>καὶ γάρ τίς θ' ἕνα μῆνα μένων ἀπὸ ἧς ἀλόχοιο</line><line>ἀσχαλάᾳ σὺν νηῒ πολυζύγῳ, ὅν περ ἄελλαι</line><line>χειμέριαι εἰλέωσιν ὀρινομένη τε θάλασσα:</line><line>ἡμῖν δ' εἴνατός ἐστι περιτροπέων ἐνιαυτὸς</line><line>ἐνθάδε μιμνόντεσσι: τὼ οὐ νεμεσίζομ' Ἀχαιοὺς</line><line>ἀσχαλάαν παρὰ νηυσὶ κορωνίσιν: ἀλλὰ καὶ ἔμπης</line><line>αἰσχρόν τοι δηρόν τε μένειν κενεόν τε νέεσθαι.</line><line>τλῆτε φίλοι, καὶ μείνατ' ἐπὶ χρόνον ὄφρα δαῶμεν</line></lvl7><lvl7 ln="2.300" d="Kalchas' prophecy (9 birds - 9 years)" c="C9C9C9" f="000000" sz="28"><line>ἢ ἐτεὸν Κάλχας μαντεύεται ἦε καὶ οὐκί.</line><line>εὖ γὰρ δὴ τόδε ἴδμεν ἐνὶ φρεσίν, ἐστὲ δὲ πάντες</line><line>μάρτυροι, οὓς μὴ κῆρες ἔβαν θανάτοιο φέρουσαι:</line><line>χθιζά τε καὶ πρωΐζ' ὅτ' ἐς Αὐλίδα νῆες Ἀχαιῶν</line><line>ἠγερέθοντο κακὰ Πριάμῳ καὶ Τρωσὶ φέρουσαι,</line><line>ἡμεῖς δ' ἀμφὶ περὶ κρήνην ἱεροὺς κατὰ βωμοὺς</line><line>ἕρδομεν ἀθανάτοισι τεληέσσας ἑκατόμβας</line><line>καλῇ ὑπὸ πλατανίστῳ ὅθεν ῥέεν ἀγλαὸν ὕδωρ:</line><line>ἔνθ' ἐφάνη μέγα σῆμα: δράκων ἐπὶ νῶτα δαφοινὸς</line><line>σμερδαλέος, τόν ῥ' αὐτὸς Ὀλύμπιος ἧκε φόως δέ,</line><line>βωμοῦ ὑπαΐξας πρός ῥα πλατάνιστον ὄρουσεν.</line><line>ἔνθα δ' ἔσαν στρουθοῖο νεοσσοί, νήπια τέκνα,</line><line>ὄζῳ ἐπ' ἀκροτάτῳ πετάλοις ὑποπεπτηῶτες</line><line>ὀκτώ, ἀτὰρ μήτηρ ἐνάτη ἦν ἣ τέκε τέκνα:</line><line>ἔνθ' ὅ γε τοὺς ἐλεεινὰ κατήσθιε τετριγῶτας:</line><line>μήτηρ δ' ἀμφεποτᾶτο ὀδυρομένη φίλα τέκνα:</line><line>τὴν δ' ἐλελιξάμενος πτέρυγος λάβεν ἀμφιαχυῖαν.</line><line>αὐτὰρ ἐπεὶ κατὰ τέκνα φάγε στρουθοῖο καὶ αὐτήν,</line><line>τὸν μὲν ἀρίζηλον θῆκεν θεὸς ὅς περ ἔφηνε:</line><line>λᾶαν γάρ μιν ἔθηκε Κρόνου πάϊς ἀγκυλομήτεω:</line><line>ἡμεῖς δ' ἑσταότες θαυμάζομεν οἷον ἐτύχθη.</line><line>ὡς οὖν δεινὰ πέλωρα θεῶν εἰσῆλθ' ἑκατόμβας,</line><line>Κάλχας δ' αὐτίκ' ἔπειτα θεοπροπέων ἀγόρευε:</line><line>τίπτ' ἄνεῳ ἐγένεσθε κάρη κομόωντες Ἀχαιοί;</line><line>ἡμῖν μὲν τόδ' ἔφηνε τέρας μέγα μητίετα Ζεὺς</line><line>ὄψιμον ὀψιτέλεστον, ὅου κλέος οὔ ποτ' ὀλεῖται.</line><line>ὡς οὗτος κατὰ τέκνα φάγε στρουθοῖο καὶ αὐτὴν</line><line>ὀκτώ, ἀτὰρ μήτηρ ἐνάτη ἦν ἣ τέκε τέκνα,</line></lvl7><lvl7 ln="2.328" d="if we stay, in the 10th we will take Troy" c="C9C9C9" f="000000" sz="5"><line>ὣς ἡμεῖς τοσσαῦτ' ἔτεα πτολεμίξομεν αὖθι,</line><line>τῷ δεκάτῳ δὲ πόλιν αἱρήσομεν εὐρυάγυιαν.</line><line>κεῖνος τὼς ἀγόρευε: τὰ δὴ νῦν πάντα τελεῖται.</line><line>ἀλλ' ἄγε μίμνετε πάντες ἐϋκνήμιδες Ἀχαιοὶ</line><line>αὐτοῦ εἰς ὅ κεν ἄστυ μέγα Πριάμοιο ἕλωμεν.</line></lvl7><lvl7 ln="2.333" d="the people applaud him" c="C9C9C9" f="000000" sz="3"><line>ὣς ἔφατ', Ἀργεῖοι δὲ μέγ' ἴαχον, ἀμφὶ δὲ νῆες</line><line>σμερδαλέον κονάβησαν ἀϋσάντων ὑπ' Ἀχαιῶν,</line><line>μῦθον ἐπαινήσαντες Ὀδυσσῆος θείοιο:</line></lvl7></lvl6></lvl5><lvl5 ln="2.336" d="Agamemnon announces war" sz="62"><lvl6 ln="2.336" d="Nestor's speech: 'attack!'" sz="33"><lvl7 ln="2.336" d="Nestor: enough with the words, what about our oaths" c="C9C9C9" f="000000" sz="8"><line>τοῖσι δὲ καὶ μετέειπε Γερήνιος ἱππότα Νέστωρ:</line><line>ὦ πόποι ἦ δὴ παισὶν ἐοικότες ἀγοράασθε</line><line>νηπιάχοις οἷς οὔ τι μέλει πολεμήϊα ἔργα.</line><line>πῇ δὴ συνθεσίαι τε καὶ ὅρκια βήσεται ἥμιν;</line><line>ἐν πυρὶ δὴ βουλαί τε γενοίατο μήδεά τ' ἀνδρῶν</line><line>σπονδαί τ' ἄκρητοι καὶ δεξιαί, ᾗς ἐπέπιθμεν:</line><line>αὔτως γὰρ ἐπέεσσ' ἐριδαίνομεν, οὐδέ τι μῆχος</line><line>εὑρέμεναι δυνάμεσθα, πολὺν χρόνον ἐνθάδ' ἐόντες.</line></lvl7><lvl7 ln="2.344" d="lead them to war" c="C9C9C9" f="000000" sz="2"><line>Ἀτρεΐδη σὺ δ' ἔθ' ὡς πρὶν ἔχων ἀστεμφέα βουλὴν</line><line>ἄρχευ' Ἀργείοισι κατὰ κρατερὰς ὑσμίνας,</line></lvl7><lvl7 ln="2.346" d="let die those who say otherwise" c="C9C9C9" f="000000" sz="2"><line>τούσδε δ' ἔα φθινύθειν ἕνα καὶ δύο, τοί κεν Ἀχαιῶν</line><line>νόσφιν βουλεύωσ': ἄνυσις δ' οὐκ ἔσσεται αὐτῶν:</line></lvl7><lvl7 ln="2.348" d="go before we know if Zeus spoke true" c="C9C9C9" f="000000" sz="2"><line>πρὶν Ἄργος δ' ἰέναι πρὶν καὶ Διὸς αἰγιόχοιο</line><line>γνώμεναι εἴ τε ψεῦδος ὑπόσχεσις εἴ τε καὶ οὐκί.</line></lvl7><lvl7 ln="2.350" d="I say Zeus is on our side" c="C9C9C9" f="000000" sz="4"><line>φημὶ γὰρ οὖν κατανεῦσαι ὑπερμενέα Κρονίωνα</line><line>ἤματι τῷ ὅτε νηυσὶν ἐν ὠκυπόροισιν ἔβαινον</line><line>Ἀργεῖοι Τρώεσσι φόνον καὶ κῆρα φέροντες</line><line>ἀστράπτων ἐπιδέξι' ἐναίσιμα σήματα φαίνων.</line></lvl7><lvl7 ln="2.354" d="not before we punish them for Helen" c="C9C9C9" f="000000" sz="3"><line>τὼ μή τις πρὶν ἐπειγέσθω οἶκον δὲ νέεσθαι</line><line>πρίν τινα πὰρ Τρώων ἀλόχῳ κατακοιμηθῆναι,</line><line>τίσασθαι δ' Ἑλένης ὁρμήματά τε στοναχάς τε.</line></lvl7><lvl7 ln="2.357" d="kill those who want to leave" c="C9C9C9" f="000000" sz="3"><line>εἰ δέ τις ἐκπάγλως ἐθέλει οἶκον δὲ νέεσθαι</line><line>ἁπτέσθω ἧς νηὸς ἐϋσσέλμοιο μελαίνης,</line><line>ὄφρα πρόσθ' ἄλλων θάνατον καὶ πότμον ἐπίσπῃ.</line></lvl7><lvl7 ln="2.360" d="order them into tribes and phratries" c="C9C9C9" f="000000" sz="4"><line>ἀλλὰ ἄναξ αὐτός τ' εὖ μήδεο πείθεό τ' ἄλλῳ:</line><line>οὔ τοι ἀπόβλητον ἔπος ἔσσεται ὅττί κεν εἴπω:</line><line>κρῖν' ἄνδρας κατὰ φῦλα κατὰ φρήτρας Ἀγάμεμνον,</line><line>ὡς φρήτρη φρήτρηφιν ἀρήγῃ, φῦλα δὲ φύλοις.</line></lvl7><lvl7 ln="2.364" d="learn who is good or kakos, the king or the men" c="C9C9C9" f="000000" sz="5"><line>εἰ δέ κεν ὣς ἕρξῃς καί τοι πείθωνται Ἀχαιοί,</line><line>γνώσῃ ἔπειθ' ὅς θ' ἡγεμόνων κακὸς ὅς τέ νυ λαῶν</line><line>ἠδ' ὅς κ' ἐσθλὸς ἔῃσι: κατὰ σφέας γὰρ μαχέονται.</line><line>γνώσεαι δ' εἰ καὶ θεσπεσίῃ πόλιν οὐκ ἀλαπάξεις,</line><line>ἦ ἀνδρῶν κακότητι καὶ ἀφραδίῃ πολέμοιο.</line></lvl7></lvl6><lvl6 ln="2.369" d="Aga:with ten such advisors, I would get Troy" c="C9C9C9" f="000000" sz="6"><line>τὸν δ' ἀπαμειβόμενος προσέφη κρείων Ἀγαμέμνων:</line><line>ἦ μὰν αὖτ' ἀγορῇ νικᾷς γέρον υἷας Ἀχαιῶν.</line><line>αἲ γὰρ Ζεῦ τε πάτερ καὶ Ἀθηναίη καὶ Ἄπολλον</line><line>τοιοῦτοι δέκα μοι συμφράδμονες εἶεν Ἀχαιῶν:</line><line>τώ κε τάχ' ἠμύσειε πόλις Πριάμοιο ἄνακτος</line><line>χερσὶν ὑφ' ἡμετέρῃσιν ἁλοῦσά τε περθομένη τε.</line></lvl6><lvl6 ln="2.375" d="If Achilles and I agreed, I would get Troy" c="C9C9C9" f="000000" sz="6"><line>ἀλλά μοι αἰγίοχος Κρονίδης Ζεὺς ἄλγε' ἔδωκεν,</line><line>ὅς με μετ' ἀπρήκτους ἔριδας καὶ νείκεα βάλλει.</line><line>καὶ γὰρ ἐγὼν Ἀχιλεύς τε μαχεσσάμεθ' εἵνεκα κούρης</line><line>ἀντιβίοις ἐπέεσσιν, ἐγὼ δ' ἦρχον χαλεπαίνων:</line><line>εἰ δέ ποτ' ἔς γε μίαν βουλεύσομεν, οὐκέτ' ἔπειτα</line><line>Τρωσὶν ἀνάβλησις κακοῦ ἔσσεται οὐδ' ἠβαιόν.</line></lvl6><lvl6 ln="2.381" d="now we prepare for war" c="C9C9C9" f="000000" sz="4"><line>νῦν δ' ἔρχεσθ' ἐπὶ δεῖπνον ἵνα ξυνάγωμεν Ἄρηα.</line><line>εὖ μέν τις δόρυ θηξάσθω, εὖ δ' ἀσπίδα θέσθω,</line><line>εὖ δέ τις ἵπποισιν δεῖπνον δότω ὠκυπόδεσσιν,</line><line>εὖ δέ τις ἅρματος ἀμφὶς ἰδὼν πολέμοιο μεδέσθω,</line></lvl6><lvl6 ln="2.385" d="it will be a heavy day" c="C9C9C9" f="000000" sz="6"><line>ὥς κε πανημέριοι στυγερῷ κρινώμεθ' Ἄρηϊ.</line><line>οὐ γὰρ παυσωλή γε μετέσσεται οὐδ' ἠβαιὸν</line><line>εἰ μὴ νὺξ ἐλθοῦσα διακρινέει μένος ἀνδρῶν.</line><line>ἱδρώσει μέν τευ τελαμὼν ἀμφὶ στήθεσφιν</line><line>ἀσπίδος ἀμφιβρότης, περὶ δ' ἔγχεϊ χεῖρα καμεῖται:</line><line>ἱδρώσει δέ τευ ἵππος ἐΰξοον ἅρμα τιταίνων.</line></lvl6><lvl6 ln="2.391" d="shirkers I will kill" c="C9C9C9" f="000000" sz="3"><line>ὃν δέ κ' ἐγὼν ἀπάνευθε μάχης ἐθέλοντα νοήσω</line><line>μιμνάζειν παρὰ νηυσὶ κορωνίσιν, οὔ οἱ ἔπειτα</line><line>ἄρκιον ἐσσεῖται φυγέειν κύνας ἠδ' οἰωνούς.</line></lvl6><lvl6 ln="2.394" d="meeting like waves in a storm, this way and that" c="C9C9C9" f="000000" sz="4"><line>ὣς ἔφατ', Ἀργεῖοι δὲ μέγ' ἴαχον ὡς ὅτε κῦμα</line><line>ἀκτῇ ἐφ' ὑψηλῇ, ὅτε κινήσῃ Νότος ἐλθών,</line><line>προβλῆτι σκοπέλῳ: τὸν δ' οὔ ποτε κύματα λείπει</line><line>παντοίων ἀνέμων, ὅτ' ἂν ἔνθ' ἢ ἔνθα γένωνται.</line></lvl6></lvl5><lvl5 ln="2.398" d="end of assembly, council" sz="57"><lvl6 ln="2.398" d="the people go home" sz="4"><line>ἀνστάντες δ' ὀρέοντο κεδασθέντες κατὰ νῆας,</line><line>κάπνισσάν τε κατὰ κλισίας, καὶ δεῖπνον ἕλοντο.</line><line>ἄλλος δ' ἄλλῳ ἔρεζε θεῶν αἰειγενετάων</line><line>εὐχόμενος θάνατόν τε φυγεῖν καὶ μῶλον Ἄρηος.</line></lvl6><lvl6 ln="2.402" d="meal with council, Nestor's advice" sz="39"><lvl7 ln="2.402" d="Aga. sacrifices an ox, inviting the councilmembers" c="C9C9C9" f="000000" sz="9"><line>αὐτὰρ ὃ βοῦν ἱέρευσε ἄναξ ἀνδρῶν Ἀγαμέμνων</line><line>πίονα πενταέτηρον ὑπερμενέϊ Κρονίωνι,</line><line>κίκλησκεν δὲ γέροντας ἀριστῆας Παναχαιῶν,</line><line>Νέστορα μὲν πρώτιστα καὶ Ἰδομενῆα ἄνακτα,</line><line>αὐτὰρ ἔπειτ' Αἴαντε δύω καὶ Τυδέος υἱόν,</line><line>ἕκτον δ' αὖτ' Ὀδυσῆα Διὶ μῆτιν ἀτάλαντον.</line><line>αὐτόματος δέ οἱ ἦλθε βοὴν ἀγαθὸς Μενέλαος:</line><line>ᾔδεε γὰρ κατὰ θυμὸν ἀδελφεὸν ὡς ἐπονεῖτο.</line><line>βοῦν δὲ περιστήσαντο καὶ οὐλοχύτας ἀνέλοντο:</line></lvl7><lvl7 ln="2.411" d="to Zeus: let me destroy Priam's house today, Zeus denies" c="C9C9C9" f="000000" sz="10"><line>τοῖσιν δ' εὐχόμενος μετέφη κρείων Ἀγαμέμνων:</line><line>Ζεῦ κύδιστε μέγιστε κελαινεφὲς αἰθέρι ναίων</line><line>μὴ πρὶν ἐπ' ἠέλιον δῦναι καὶ ἐπὶ κνέφας ἐλθεῖν</line><line>πρίν με κατὰ πρηνὲς βαλέειν Πριάμοιο μέλαθρον</line><line>αἰθαλόεν, πρῆσαι δὲ πυρὸς δηΐοιο θύρετρα,</line><line>Ἑκτόρεον δὲ χιτῶνα περὶ στήθεσσι δαΐξαι</line><line>χαλκῷ ῥωγαλέον: πολέες δ' ἀμφ' αὐτὸν ἑταῖροι</line><line>πρηνέες ἐν κονίῃσιν ὀδὰξ λαζοίατο γαῖαν.</line><line>ὣς ἔφατ', οὐδ' ἄρα πώ οἱ ἐπεκραίαινε Κρονίων,</line><line>ἀλλ' ὅ γε δέκτο μὲν ἱρά, πόνον δ' ἀμέγαρτον ὄφελλεν.</line></lvl7><lvl7 ln="2.421" d="Agamemnon gives a meal" c="C9C9C9" f="000000" sz="11"><line>αὐτὰρ ἐπεί ῥ' εὔξαντο καὶ οὐλοχύτας προβάλοντο,</line><line>αὐέρυσαν μὲν πρῶτα καὶ ἔσφαξαν καὶ ἔδειραν,</line><line>μηρούς τ' ἐξέταμον κατά τε κνίσῃ ἐκάλυψαν</line><line>δίπτυχα ποιήσαντες, ἐπ' αὐτῶν δ' ὠμοθέτησαν.</line><line>καὶ τὰ μὲν ἂρ σχίζῃσιν ἀφύλλοισιν κατέκαιον,</line><line>σπλάγχνα δ' ἄρ' ἀμπείραντες ὑπείρεχον Ἡφαίστοιο.</line><line>αὐτὰρ ἐπεὶ κατὰ μῆρε κάη καὶ σπλάγχνα πάσαντο,</line><line>μίστυλλόν τ' ἄρα τἆλλα καὶ ἀμφ' ὀβελοῖσιν ἔπειραν,</line><line>ὤπτησάν τε περιφραδέως, ἐρύσαντό τε πάντα.</line><line>αὐτὰρ ἐπεὶ παύσαντο πόνου τετύκοντό τε δαῖτα</line><line>δαίνυντ', οὐδέ τι θυμὸς ἐδεύετο δαιτὸς ἐΐσης.</line></lvl7><lvl7 ln="2.432" d="Nestor's advice: gather the men" c="C9C9C9" f="000000" sz="5"><line>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</line><line>τοῖς ἄρα μύθων ἦρχε Γερήνιος ἱππότα Νέστωρ:</line><line>Ἀτρεΐδη κύδιστε ἄναξ ἀνδρῶν Ἀγάμεμνον,</line><line>μηκέτι νῦν δήθ' αὖθι λεγώμεθα, μηδ' ἔτι δηρὸν</line><line>ἀμβαλλώμεθα ἔργον ὃ δὴ θεὸς ἐγγυαλίζει.</line></lvl7><lvl7 ln="2.437" d="send heralds" c="C9C9C9" f="000000" sz="4"><line>ἀλλ' ἄγε κήρυκες μὲν Ἀχαιῶν χαλκοχιτώνων</line><line>λαὸν κηρύσσοντες ἀγειρόντων κατὰ νῆας,</line><line>ἡμεῖς δ' ἀθρόοι ὧδε κατὰ στρατὸν εὐρὺν Ἀχαιῶν</line><line>ἴομεν ὄφρα κε θᾶσσον ἐγείρομεν ὀξὺν Ἄρηα.</line></lvl7></lvl6><lvl6 ln="2.441" d="Agamemnon orders war" sz="14"><lvl7 ln="2.441" d="Aga. sends heralds" c="C9C9C9" f="000000" sz="4"><line>ὣς ἔφατ', οὐδ' ἀπίθησεν ἄναξ ἀνδρῶν Ἀγαμέμνων.</line><line>αὐτίκα κηρύκεσσι λιγυφθόγγοισι κέλευσε</line><line>κηρύσσειν πόλεμον δὲ κάρη κομόωντας Ἀχαιούς:</line><line>οἳ μὲν ἐκήρυσσον, τοὶ δ' ἠγείροντο μάλ' ὦκα.</line></lvl7><lvl7 ln="2.445" d="Athena among them holding the aegis" c="C9C9C9" f="000000" sz="5"><line>οἳ δ' ἀμφ' Ἀτρεΐωνα διοτρεφέες βασιλῆες</line><line>θῦνον κρίνοντες, μετὰ δὲ γλαυκῶπις Ἀθήνη</line><line>αἰγίδ' ἔχουσ' ἐρίτιμον ἀγήρων ἀθανάτην τε,</line><line>τῆς ἑκατὸν θύσανοι παγχρύσεοι ἠερέθονται,</line><line>πάντες ἐϋπλεκέες, ἑκατόμβοιος δὲ ἕκαστος:</line></lvl7><lvl7 ln="2.450" d="encouraging them to prefer war above going home" c="C9C9C9" f="000000" sz="5"><line>σὺν τῇ παιφάσσουσα διέσσυτο λαὸν Ἀχαιῶν</line><line>ὀτρύνουσ' ἰέναι: ἐν δὲ σθένος ὦρσεν ἑκάστῳ</line><line>καρδίῃ ἄλληκτον πολεμίζειν ἠδὲ μάχεσθαι.</line><line>τοῖσι δ' ἄφαρ πόλεμος γλυκίων γένετ' ἠὲ νέεσθαι</line><line>ἐν νηυσὶ γλαφυρῇσι φίλην ἐς πατρίδα γαῖαν.</line></lvl7></lvl6></lvl5></lvl4></lvl3><lvl3 ln="2.455" d="catalogue of ships and men" c="7F0000" f="FFFFFF" sz="437"><lvl4 ln="2.455" d="simile's 1" sz="29"><line>ἠΰτε πῦρ ἀΐδηλον ἐπιφλέγει ἄσπετον ὕλην</line><line>οὔρεος ἐν κορυφῇς, ἕκαθεν δέ τε φαίνεται αὐγή,</line><line>ὣς τῶν ἐρχομένων ἀπὸ χαλκοῦ θεσπεσίοιο</line><line>αἴγλη παμφανόωσα δι' αἰθέρος οὐρανὸν ἷκε.</line><line>τῶν δ' ὥς τ' ὀρνίθων πετεηνῶν ἔθνεα πολλὰ</line><line>χηνῶν ἢ γεράνων ἢ κύκνων δουλιχοδείρων</line><line>Ἀσίω ἐν λειμῶνι Καϋστρίου ἀμφὶ ῥέεθρα</line><line>ἔνθα καὶ ἔνθα ποτῶνται ἀγαλλόμενα πτερύγεσσι</line><line>κλαγγηδὸν προκαθιζόντων, σμαραγεῖ δέ τε λειμών,</line><line>ὣς τῶν ἔθνεα πολλὰ νεῶν ἄπο καὶ κλισιάων</line><line>ἐς πεδίον προχέοντο Σκαμάνδριον: αὐτὰρ ὑπὸ χθὼν</line><line>σμερδαλέον κονάβιζε ποδῶν αὐτῶν τε καὶ ἵππων.</line><line>ἔσταν δ' ἐν λειμῶνι Σκαμανδρίῳ ἀνθεμόεντι</line><line>μυρίοι, ὅσσά τε φύλλα καὶ ἄνθεα γίγνεται ὥρῃ.</line><line>ἠΰτε μυιάων ἁδινάων ἔθνεα πολλὰ</line><line>αἵ τε κατὰ σταθμὸν ποιμνήϊον ἠλάσκουσιν</line><line>ὥρῃ ἐν εἰαρινῇ ὅτε τε γλάγος ἄγγεα δεύει,</line><line>τόσσοι ἐπὶ Τρώεσσι κάρη κομόωντες Ἀχαιοὶ</line><line>ἐν πεδίῳ ἵσταντο διαρραῖσαι μεμαῶτες.</line><line>τοὺς δ' ὥς τ' αἰπόλια πλατέ' αἰγῶν αἰπόλοι ἄνδρες</line><line>ῥεῖα διακρίνωσιν ἐπεί κε νομῷ μιγέωσιν,</line><line>ὣς τοὺς ἡγεμόνες διεκόσμεον ἔνθα καὶ ἔνθα</line><line>ὑσμίνην δ' ἰέναι, μετὰ δὲ κρείων Ἀγαμέμνων</line><line>ὄμματα καὶ κεφαλὴν ἴκελος Διὶ τερπικεραύνῳ,</line><line>Ἄρεϊ δὲ ζώνην, στέρνον δὲ Ποσειδάωνι.</line><line>ἠΰτε βοῦς ἀγέληφι μέγ' ἔξοχος ἔπλετο πάντων</line><line>ταῦρος: ὃ γάρ τε βόεσσι μεταπρέπει ἀγρομένῃσι:</line><line>τοῖον ἄρ' Ἀτρεΐδην θῆκε Ζεὺς ἤματι κείνῳ</line><line>ἐκπρεπέ' ἐν πολλοῖσι καὶ ἔξοχον ἡρώεσσιν.</line></lvl4><lvl4 ln="2.484" d="Achaian catalogue" sz="302"><line>ἔσπετε νῦν μοι Μοῦσαι Ὀλύμπια δώματ' ἔχουσαι:</line><line>ὑμεῖς γὰρ θεαί ἐστε πάρεστέ τε ἴστέ τε πάντα,</line><line>ἡμεῖς δὲ κλέος οἶον ἀκούομεν οὐδέ τι ἴδμεν:</line><line>οἵ τινες ἡγεμόνες Δαναῶν καὶ κοίρανοι ἦσαν:</line><line>πληθὺν δ' οὐκ ἂν ἐγὼ μυθήσομαι οὐδ' ὀνομήνω,</line><line>οὐδ' εἴ μοι δέκα μὲν γλῶσσαι, δέκα δὲ στόματ' εἶεν,</line><line>φωνὴ δ' ἄρρηκτος, χάλκεον δέ μοι ἦτορ ἐνείη,</line><line>εἰ μὴ Ὀλυμπιάδες Μοῦσαι Διὸς αἰγιόχοιο</line><line>θυγατέρες μνησαίαθ' ὅσοι ὑπὸ Ἴλιον ἦλθον:</line><line>ἀρχοὺς αὖ νηῶν ἐρέω νῆάς τε προπάσας.</line><line>Βοιωτῶν μὲν Πηνέλεως καὶ Λήϊτος ἦρχον</line><line>Ἀρκεσίλαός τε Προθοήνωρ τε Κλονίος τε,</line><line>οἵ θ' Ὑρίην ἐνέμοντο καὶ Αὐλίδα πετρήεσσαν</line><line>Σχοῖνόν τε Σκῶλόν τε πολύκνημόν τ' Ἐτεωνόν,</line><line>Θέσπειαν Γραῖάν τε καὶ εὐρύχορον Μυκαλησσόν,</line><line>οἵ τ' ἀμφ' Ἅρμ' ἐνέμοντο καὶ Εἰλέσιον καὶ Ἐρυθράς,</line><line>οἵ τ' Ἐλεῶν' εἶχον ἠδ' Ὕλην καὶ Πετεῶνα,</line><line>Ὠκαλέην Μεδεῶνά τ' ἐϋκτίμενον πτολίεθρον,</line><line>Κώπας Εὔτρησίν τε πολυτρήρωνά τε Θίσβην,</line><line>οἵ τε Κορώνειαν καὶ ποιήενθ' Ἁλίαρτον,</line><line>οἵ τε Πλάταιαν ἔχον ἠδ' οἳ Γλισᾶντ' ἐνέμοντο,</line><line>οἵ θ' Ὑποθήβας εἶχον ἐϋκτίμενον πτολίεθρον,</line><line>Ὀγχηστόν θ' ἱερὸν Ποσιδήϊον ἀγλαὸν ἄλσος,</line><line>οἵ τε πολυστάφυλον Ἄρνην ἔχον, οἵ τε Μίδειαν</line><line>Νῖσάν τε ζαθέην Ἀνθηδόνα τ' ἐσχατόωσαν:</line><line>τῶν μὲν πεντήκοντα νέες κίον, ἐν δὲ ἑκάστῃ</line><line>κοῦροι Βοιωτῶν ἑκατὸν καὶ εἴκοσι βαῖνον.</line><line>οἳ δ' Ἀσπληδόνα ναῖον ἰδ' Ὀρχομενὸν Μινύειον,</line><line>τῶν ἦρχ' Ἀσκάλαφος καὶ Ἰάλμενος υἷες Ἄρηος</line><line>οὓς τέκεν Ἀστυόχη δόμῳ Ἄκτορος Ἀζεΐδαο,</line><line>παρθένος αἰδοίη ὑπερώϊον εἰσαναβᾶσα</line><line>Ἄρηϊ κρατερῷ: ὃ δέ οἱ παρελέξατο λάθρῃ:</line><line>τοῖς δὲ τριήκοντα γλαφυραὶ νέες ἐστιχόωντο.</line><line>αὐτὰρ Φωκήων Σχεδίος καὶ Ἐπίστροφος ἦρχον</line><line>υἷες Ἰφίτου μεγαθύμου Ναυβολίδαο,</line><line>οἳ Κυπάρισσον ἔχον Πυθῶνά τε πετρήεσσαν</line><line>Κρῖσάν τε ζαθέην καὶ Δαυλίδα καὶ Πανοπῆα,</line><line>οἵ τ' Ἀνεμώρειαν καὶ Ὑάμπολιν ἀμφενέμοντο,</line><line>οἵ τ' ἄρα πὰρ ποταμὸν Κηφισὸν δῖον ἔναιον,</line><line>οἵ τε Λίλαιαν ἔχον πηγῇς ἔπι Κηφισοῖο:</line><line>τοῖς δ' ἅμα τεσσαράκοντα μέλαιναι νῆες ἕποντο.</line><line>οἳ μὲν Φωκήων στίχας ἵστασαν ἀμφιέποντες,</line><line>Βοιωτῶν δ' ἔμπλην ἐπ' ἀριστερὰ θωρήσσοντο.</line><line>Λοκρῶν δ' ἡγεμόνευεν Ὀϊλῆος ταχὺς Αἴας</line><line>μείων, οὔ τι τόσος γε ὅσος Τελαμώνιος Αἴας</line><line>ἀλλὰ πολὺ μείων: ὀλίγος μὲν ἔην λινοθώρηξ,</line><line>ἐγχείῃ δ' ἐκέκαστο Πανέλληνας καὶ Ἀχαιούς:</line><line>οἳ Κῦνόν τ' ἐνέμοντ' Ὀπόεντά τε Καλλίαρόν τε</line><line>Βῆσσάν τε Σκάρφην τε καὶ Αὐγειὰς ἐρατεινὰς</line><line>Τάρφην τε Θρόνιον τε Βοαγρίου ἀμφὶ ῥέεθρα:</line><line>τῷ δ' ἅμα τεσσαράκοντα μέλαιναι νῆες ἕποντο</line><line>Λοκρῶν, οἳ ναίουσι πέρην ἱερῆς Εὐβοίης.</line><line>οἳ δ' Εὔβοιαν ἔχον μένεα πνείοντες Ἄβαντες</line><line>Χαλκίδα τ' Εἰρέτριάν τε πολυστάφυλόν θ' Ἱστίαιαν</line><line>Κήρινθόν τ' ἔφαλον Δίου τ' αἰπὺ πτολίεθρον,</line><line>οἵ τε Κάρυστον ἔχον ἠδ' οἳ Στύρα ναιετάασκον,</line><line>τῶν αὖθ' ἡγεμόνευ' Ἐλεφήνωρ ὄζος Ἄρηος</line><line>Χαλκωδοντιάδης μεγαθύμων ἀρχὸς Ἀβάντων.</line><line>τῷ δ' ἅμ' Ἄβαντες ἕποντο θοοὶ ὄπιθεν κομόωντες</line><line>αἰχμηταὶ μεμαῶτες ὀρεκτῇσιν μελίῃσι</line><line>θώρηκας ῥήξειν δηΐων ἀμφὶ στήθεσσι:</line><line>τῷ δ' ἅμα τεσσαράκοντα μέλαιναι νῆες ἕποντο.</line><line>οἳ δ' ἄρ' Ἀθήνας εἶχον ἐϋκτίμενον πτολίεθρον</line><line>δῆμον Ἐρεχθῆος μεγαλήτορος, ὅν ποτ' Ἀθήνη</line><line>θρέψε Διὸς θυγάτηρ, τέκε δὲ ζείδωρος ἄρουρα,</line><line>κὰδ δ' ἐν Ἀθήνῃς εἷσεν ἑῷ ἐν πίονι νηῷ:</line><line>ἔνθα δέ μιν ταύροισι καὶ ἀρνειοῖς ἱλάονται</line><line>κοῦροι Ἀθηναίων περιτελλομένων ἐνιαυτῶν:</line><line>τῶν αὖθ' ἡγεμόνευ' υἱὸς Πετεῶο Μενεσθεύς.</line><line>τῷ δ' οὔ πώ τις ὁμοῖος ἐπιχθόνιος γένετ' ἀνὴρ</line><line>κοσμῆσαι ἵππους τε καὶ ἀνέρας ἀσπιδιώτας:</line><line>Νέστωρ οἶος ἔριζεν: ὃ γὰρ προγενέστερος ἦεν:</line><line>τῷ δ' ἅμα πεντήκοντα μέλαιναι νῆες ἕποντο.</line><line>Αἴας δ' ἐκ Σαλαμῖνος ἄγεν δυοκαίδεκα νῆας,</line><line>στῆσε δ' ἄγων ἵν' Ἀθηναίων ἵσταντο φάλαγγες.</line><line>οἳ δ' Ἄργός τ' εἶχον Τίρυνθά τε τειχιόεσσαν</line><line>Ἑρμιόνην Ἀσίνην τε, βαθὺν κατὰ κόλπον ἐχούσας,</line><line>Τροιζῆν' Ἠϊόνας τε καὶ ἀμπελόεντ' Ἐπίδαυρον,</line><line>οἵ τ' ἔχον Αἴγιναν Μάσητά τε κοῦροι Ἀχαιῶν,</line><line>τῶν αὖθ' ἡγεμόνευε βοὴν ἀγαθὸς Διομήδης</line><line>καὶ Σθένελος, Καπανῆος ἀγακλειτοῦ φίλος υἱός:</line><line>τοῖσι δ' ἅμ' Εὐρύαλος τρίτατος κίεν ἰσόθεος φὼς</line><line>Μηκιστέος υἱὸς Ταλαϊονίδαο ἄνακτος:</line><line>συμπάντων δ' ἡγεῖτο βοὴν ἀγαθὸς Διομήδης:</line><line>τοῖσι δ' ἅμ' ὀγδώκοντα μέλαιναι νῆες ἕποντο.</line><line>οἳ δὲ Μυκήνας εἶχον ἐϋκτίμενον πτολίεθρον</line><line>ἀφνειόν τε Κόρινθον ἐϋκτιμένας τε Κλεωνάς,</line><line>Ὀρνειάς τ' ἐνέμοντο Ἀραιθυρέην τ' ἐρατεινὴν</line><line>καὶ Σικυῶν', ὅθ' ἄρ' Ἄδρηστος πρῶτ' ἐμβασίλευεν,</line><line>οἵ θ' Ὑπερησίην τε καὶ αἰπεινὴν Γονόεσσαν</line><line>Πελλήνην τ' εἶχον ἠδ' Αἴγιον ἀμφενέμοντο</line><line>Αἰγιαλόν τ' ἀνὰ πάντα καὶ ἀμφ' Ἑλίκην εὐρεῖαν,</line><line>τῶν ἑκατὸν νηῶν ἦρχε κρείων Ἀγαμέμνων</line><line>Ἀτρεΐδης: ἅμα τῷ γε πολὺ πλεῖστοι καὶ ἄριστοι</line><line>λαοὶ ἕποντ': ἐν δ' αὐτὸς ἐδύσετο νώροπα χαλκὸν</line><line>κυδιόων, πᾶσιν δὲ μετέπρεπεν ἡρώεσσιν</line><line>οὕνεκ' ἄριστος ἔην πολὺ δὲ πλείστους ἄγε λαούς.</line><line>οἳ δ' εἶχον κοίλην Λακεδαίμονα κητώεσσαν,</line><line>Φᾶρίν τε Σπάρτην τε πολυτρήρωνά τε Μέσσην,</line><line>Βρυσειάς τ' ἐνέμοντο καὶ Αὐγειὰς ἐρατεινάς,</line><line>οἵ τ' ἄρ' Ἀμύκλας εἶχον Ἕλος τ' ἔφαλον πτολίεθρον,</line><line>οἵ τε Λάαν εἶχον ἠδ' Οἴτυλον ἀμφενέμοντο,</line><line>τῶν οἱ ἀδελφεὸς ἦρχε βοὴν ἀγαθὸς Μενέλαος</line><line>ἑξήκοντα νεῶν: ἀπάτερθε δὲ θωρήσσοντο:</line><line>ἐν δ' αὐτὸς κίεν ᾗσι προθυμίῃσι πεποιθὼς</line><line>ὀτρύνων πόλεμον δέ: μάλιστα δὲ ἵετο θυμῷ</line><line>τίσασθαι Ἑλένης ὁρμήματά τε στοναχάς τε.</line><line>οἳ δὲ Πύλον τ' ἐνέμοντο καὶ Ἀρήνην ἐρατεινὴν</line><line>καὶ Θρύον Ἀλφειοῖο πόρον καὶ ἐΰκτιτον Αἰπὺ</line><line>καὶ Κυπαρισσήεντα καὶ Ἀμφιγένειαν ἔναιον</line><line>καὶ Πτελεὸν καὶ Ἕλος καὶ Δώριον, ἔνθά τε Μοῦσαι</line><line>ἀντόμεναι Θάμυριν τὸν Θρήϊκα παῦσαν ἀοιδῆς</line><line>Οἰχαλίηθεν ἰόντα παρ' Εὐρύτου Οἰχαλιῆος:</line><line>στεῦτο γὰρ εὐχόμενος νικησέμεν εἴ περ ἂν αὐταὶ</line><line>Μοῦσαι ἀείδοιεν κοῦραι Διὸς αἰγιόχοιο:</line><line>αἳ δὲ χολωσάμεναι πηρὸν θέσαν, αὐτὰρ ἀοιδὴν</line><line>θεσπεσίην ἀφέλοντο καὶ ἐκλέλαθον κιθαριστύν:</line><line>τῶν αὖθ' ἡγεμόνευε Γερήνιος ἱππότα Νέστωρ:</line><line>τῷ δ' ἐνενήκοντα γλαφυραὶ νέες ἐστιχόωντο.</line><line>οἳ δ' ἔχον Ἀρκαδίην ὑπὸ Κυλλήνης ὄρος αἰπὺ</line><line>Αἰπύτιον παρὰ τύμβον ἵν' ἀνέρες ἀγχιμαχηταί,</line><line>οἳ Φενεόν τ' ἐνέμοντο καὶ Ὀρχομενὸν πολύμηλον</line><line>Ῥίπην τε Στρατίην τε καὶ ἠνεμόεσσαν Ἐνίσπην</line><line>καὶ Τεγέην εἶχον καὶ Μαντινέην ἐρατεινὴν</line><line>Στύμφηλόν τ' εἶχον καὶ Παρρασίην ἐνέμοντο,</line><line>τῶν ἦρχ' Ἀγκαίοιο πάϊς κρείων Ἀγαπήνωρ</line><line>ἑξήκοντα νεῶν: πολέες δ' ἐν νηῒ ἑκάστῃ</line><line>Ἀρκάδες ἄνδρες ἔβαινον ἐπιστάμενοι πολεμίζειν.</line><line>αὐτὸς γάρ σφιν δῶκεν ἄναξ ἀνδρῶν Ἀγαμέμνων</line><line>νῆας ἐϋσσέλμους περάαν ἐπὶ οἴνοπα πόντον</line><line>Ἀτρεΐδης, ἐπεὶ οὔ σφι θαλάσσια ἔργα μεμήλει.</line><line>οἳ δ' ἄρα Βουπράσιόν τε καὶ Ἤλιδα δῖαν ἔναιον</line><line>ὅσσον ἐφ' Ὑρμίνη καὶ Μύρσινος ἐσχατόωσα</line><line>πέτρη τ' Ὠλενίη καὶ Ἀλήσιον ἐντὸς ἐέργει,</line><line>τῶν αὖ τέσσαρες ἀρχοὶ ἔσαν, δέκα δ' ἀνδρὶ ἑκάστῳ</line><line>νῆες ἕποντο θοαί, πολέες δ' ἔμβαινον Ἐπειοί.</line><line>τῶν μὲν ἄρ' Ἀμφίμαχος καὶ Θάλπιος ἡγησάσθην</line><line>υἷες ὃ μὲν Κτεάτου, ὃ δ' ἄρ' Εὐρύτου, Ἀκτορίωνε:</line><line>τῶν δ' Ἀμαρυγκεΐδης ἦρχε κρατερὸς Διώρης:</line><line>τῶν δὲ τετάρτων ἦρχε Πολύξεινος θεοειδὴς</line><line>υἱὸς Ἀγασθένεος Αὐγηϊάδαο ἄνακτος.</line><line>οἳ δ' ἐκ Δουλιχίοιο Ἐχινάων θ' ἱεράων</line><line>νήσων, αἳ ναίουσι πέρην ἁλὸς Ἤλιδος ἄντα,</line><line>τῶν αὖθ' ἡγεμόνευε Μέγης ἀτάλαντος Ἄρηϊ</line><line>Φυλεΐδης, ὃν τίκτε Διῒ φίλος ἱππότα Φυλεύς,</line><line>ὅς ποτε Δουλίχιον δ' ἀπενάσσατο πατρὶ χολωθείς:</line><line>τῷ δ' ἅμα τεσσαράκοντα μέλαιναι νῆες ἕποντο.</line><line>αὐτὰρ Ὀδυσσεὺς ἦγε Κεφαλλῆνας μεγαθύμους,</line><line>οἵ ῥ' Ἰθάκην εἶχον καὶ Νήριτον εἰνοσίφυλλον</line><line>καὶ Κροκύλει' ἐνέμοντο καὶ Αἰγίλιπα τρηχεῖαν,</line><line>οἵ τε Ζάκυνθον ἔχον ἠδ' οἳ Σάμον ἀμφενέμοντο,</line><line>οἵ τ' ἤπειρον ἔχον ἠδ' ἀντιπέραι' ἐνέμοντο:</line><line>τῶν μὲν Ὀδυσσεὺς ἦρχε Διὶ μῆτιν ἀτάλαντος:</line><line>τῷ δ' ἅμα νῆες ἕποντο δυώδεκα μιλτοπάρῃοι.</line><line>Αἰτωλῶν δ' ἡγεῖτο Θόας Ἀνδραίμονος υἱός,</line><line>οἳ Πλευρῶν' ἐνέμοντο καὶ Ὤλενον ἠδὲ Πυλήνην</line><line>Χαλκίδα τ' ἀγχίαλον Καλυδῶνά τε πετρήεσσαν:</line><line>οὐ γὰρ ἔτ' Οἰνῆος μεγαλήτορος υἱέες ἦσαν,</line><line>οὐδ' ἄρ' ἔτ' αὐτὸς ἔην, θάνε δὲ ξανθὸς Μελέαγρος:</line><line>τῷ δ' ἐπὶ πάντ' ἐτέταλτο ἀνασσέμεν Αἰτωλοῖσι:</line><line>τῷ δ' ἅμα τεσσαράκοντα μέλαιναι νῆες ἕποντο.</line><line>Κρητῶν δ' Ἰδομενεὺς δουρὶ κλυτὸς ἡγεμόνευεν,</line><line>οἳ Κνωσόν τ' εἶχον Γόρτυνά τε τειχιόεσσαν,</line><line>Λύκτον Μίλητόν τε καὶ ἀργινόεντα Λύκαστον</line><line>Φαιστόν τε Ῥύτιόν τε, πόλεις εὖ ναιετοώσας,</line><line>ἄλλοι θ' οἳ Κρήτην ἑκατόμπολιν ἀμφενέμοντο.</line><line>τῶν μὲν ἄρ' Ἰδομενεὺς δουρὶ κλυτὸς ἡγεμόνευε</line><line>Μηριόνης τ' ἀτάλαντος Ἐνυαλίῳ ἀνδρειφόντῃ:</line><line>τοῖσι δ' ἅμ' ὀγδώκοντα μέλαιναι νῆες ἕποντο.</line><line>Τληπόλεμος δ' Ἡρακλεΐδης ἠΰς τε μέγας τε</line><line>ἐκ Ῥόδου ἐννέα νῆας ἄγεν Ῥοδίων ἀγερώχων,</line><line>οἳ Ῥόδον ἀμφενέμοντο διὰ τρίχα κοσμηθέντες</line><line>Λίνδον Ἰηλυσόν τε καὶ ἀργινόεντα Κάμειρον.</line><line>τῶν μὲν Τληπόλεμος δουρὶ κλυτὸς ἡγεμόνευεν,</line><line>ὃν τέκεν Ἀστυόχεια βίῃ Ἡρακληείῃ,</line><line>τὴν ἄγετ' ἐξ Ἐφύρης ποταμοῦ ἄπο Σελλήεντος</line><line>πέρσας ἄστεα πολλὰ διοτρεφέων αἰζηῶν.</line><line>Τληπόλεμος δ' ἐπεὶ οὖν τράφ' ἐνὶ μεγάρῳ εὐπήκτῳ,</line><line>αὐτίκα πατρὸς ἑοῖο φίλον μήτρωα κατέκτα</line><line>ἤδη γηράσκοντα Λικύμνιον ὄζον Ἄρηος:</line><line>αἶψα δὲ νῆας ἔπηξε, πολὺν δ' ὅ γε λαὸν ἀγείρας</line><line>βῆ φεύγων ἐπὶ πόντον: ἀπείλησαν γάρ οἱ ἄλλοι</line><line>υἱέες υἱωνοί τε βίης Ἡρακληείης.</line><line>αὐτὰρ ὅ γ' ἐς Ῥόδον ἷξεν ἀλώμενος ἄλγεα πάσχων:</line><line>τριχθὰ δὲ ᾤκηθεν καταφυλαδόν, ἠδὲ φίληθεν</line><line>ἐκ Διός, ὅς τε θεοῖσι καὶ ἀνθρώποισιν ἀνάσσει,</line><line>καί σφιν θεσπέσιον πλοῦτον κατέχευε Κρονίων.</line><line>Νιρεὺς αὖ Σύμηθεν ἄγε τρεῖς νῆας ἐΐσας</line><line>Νιρεὺς Ἀγλαΐης υἱὸς Χαρόποιό τ' ἄνακτος</line><line>Νιρεύς, ὃς κάλλιστος ἀνὴρ ὑπὸ Ἴλιον ἦλθε</line><line>τῶν ἄλλων Δαναῶν μετ' ἀμύμονα Πηλεΐωνα:</line><line>ἀλλ' ἀλαπαδνὸς ἔην, παῦρος δέ οἱ εἵπετο λαός.</line><line>οἳ δ' ἄρα Νίσυρόν τ' εἶχον Κράπαθόν τε Κάσον τε</line><line>καὶ Κῶν Εὐρυπύλοιο πόλιν νήσους τε Καλύδνας,</line><line>τῶν αὖ Φείδιππός τε καὶ Ἄντιφος ἡγησάσθην</line><line>Θεσσαλοῦ υἷε δύω Ἡρακλεΐδαο ἄνακτος:</line><line>τοῖς δὲ τριήκοντα γλαφυραὶ νέες ἐστιχόωντο.</line><line>νῦν αὖ τοὺς ὅσσοι τὸ Πελασγικὸν Ἄργος ἔναιον,</line><line>οἵ τ' Ἄλον οἵ τ' Ἀλόπην οἵ τε Τρηχῖνα νέμοντο,</line><line>οἵ τ' εἶχον Φθίην ἠδ' Ἑλλάδα καλλιγύναικα,</line><line>Μυρμιδόνες δὲ καλεῦντο καὶ Ἕλληνες καὶ Ἀχαιοί,</line><line>τῶν αὖ πεντήκοντα νεῶν ἦν ἀρχὸς Ἀχιλλεύς.</line><line>ἀλλ' οἵ γ' οὐ πολέμοιο δυσηχέος ἐμνώοντο:</line><line>οὐ γὰρ ἔην ὅς τίς σφιν ἐπὶ στίχας ἡγήσαιτο:</line><line>κεῖτο γὰρ ἐν νήεσσι ποδάρκης δῖος Ἀχιλλεὺς</line><line>κούρης χωόμενος Βρισηΐδος ἠϋκόμοιο,</line><line>τὴν ἐκ Λυρνησσοῦ ἐξείλετο πολλὰ μογήσας</line><line>Λυρνησσὸν διαπορθήσας καὶ τείχεα Θήβης,</line><line>κὰδ δὲ Μύνητ' ἔβαλεν καὶ Ἐπίστροφον ἐγχεσιμώρους,</line><line>υἱέας Εὐηνοῖο Σεληπιάδαο ἄνακτος:</line><line>τῆς ὅ γε κεῖτ' ἀχέων, τάχα δ' ἀνστήσεσθαι ἔμελλεν.</line><line>οἳ δ' εἶχον Φυλάκην καὶ Πύρασον ἀνθεμόεντα</line><line>Δήμητρος τέμενος, Ἴτωνά τε μητέρα μήλων,</line><line>ἀγχίαλόν τ' Ἀντρῶνα ἰδὲ Πτελεὸν λεχεποίην,</line><line>τῶν αὖ Πρωτεσίλαος ἀρήϊος ἡγεμόνευε</line><line>ζωὸς ἐών: τότε δ' ἤδη ἔχεν κάτα γαῖα μέλαινα.</line><line>τοῦ δὲ καὶ ἀμφιδρυφὴς ἄλοχος Φυλάκῃ ἐλέλειπτο</line><line>καὶ δόμος ἡμιτελής: τὸν δ' ἔκτανε Δάρδανος ἀνὴρ</line><line>νηὸς ἀποθρῴσκοντα πολὺ πρώτιστον Ἀχαιῶν.</line><line>οὐδὲ μὲν οὐδ' οἳ ἄναρχοι ἔσαν, πόθεόν γε μὲν ἀρχόν:</line><line>ἀλλά σφεας κόσμησε Ποδάρκης ὄζος Ἄρηος</line><line>Ἰφίκλου υἱὸς πολυμήλου Φυλακίδαο</line><line>αὐτοκασίγνητος μεγαθύμου Πρωτεσιλάου</line><line>ὁπλότερος γενεῇ: ὁ δ' ἅμα πρότερος καὶ ἀρείων</line><line>ἥρως Πρωτεσίλαος ἀρήϊος: οὐδέ τι λαοὶ</line><line>δεύονθ' ἡγεμόνος, πόθεόν γε μὲν ἐσθλὸν ἐόντα:</line><line>τῷ δ' ἅμα τεσσαράκοντα μέλαιναι νῆες ἕποντο.</line><line>οἳ δὲ Φερὰς ἐνέμοντο παραὶ Βοιβηΐδα λίμνην</line><line>Βοίβην καὶ Γλαφύρας καὶ ἐϋκτιμένην Ἰαωλκόν,</line><line>τῶν ἦρχ' Ἀδμήτοιο φίλος πάϊς ἕνδεκα νηῶν</line><line>Εὔμηλος, τὸν ὑπ' Ἀδμήτῳ τέκε δῖα γυναικῶν</line><line>Ἄλκηστις Πελίαο θυγατρῶν εἶδος ἀρίστη.</line><line>οἳ δ' ἄρα Μηθώνην καὶ Θαυμακίην ἐνέμοντο</line><line>καὶ Μελίβοιαν ἔχον καὶ Ὀλιζῶνα τρηχεῖαν,</line><line>τῶν δὲ Φιλοκτήτης ἦρχεν τόξων ἐῢ εἰδὼς</line><line>ἑπτὰ νεῶν: ἐρέται δ' ἐν ἑκάστῃ πεντήκοντα</line><line>ἐμβέβασαν τόξων εὖ εἰδότες ἶφι μάχεσθαι.</line><line>ἀλλ' ὃ μὲν ἐν νήσῳ κεῖτο κρατέρ' ἄλγεα πάσχων</line><line>Λήμνῳ ἐν ἠγαθέῃ, ὅθι μιν λίπον υἷες Ἀχαιῶν</line><line>ἕλκεϊ μοχθίζοντα κακῷ ὀλοόφρονος ὕδρου:</line><line>ἔνθ' ὅ γε κεῖτ' ἀχέων: τάχα δὲ μνήσεσθαι ἔμελλον</line><line>Ἀργεῖοι παρὰ νηυσὶ Φιλοκτήταο ἄνακτος.</line><line>οὐδὲ μὲν οὐδ' οἳ ἄναρχοι ἔσαν, πόθεόν γε μὲν ἀρχόν:</line><line>ἀλλὰ Μέδων κόσμησεν Ὀϊλῆος νόθος υἱός,</line><line>τόν ῥ' ἔτεκεν Ῥήνη ὑπ' Ὀϊλῆϊ πτολιπόρθῳ.</line><line>οἳ δ' εἶχον Τρίκκην καὶ Ἰθώμην κλωμακόεσσαν,</line><line>οἵ τ' ἔχον Οἰχαλίην πόλιν Εὐρύτου Οἰχαλιῆος,</line><line>τῶν αὖθ' ἡγείσθην Ἀσκληπιοῦ δύο παῖδε</line><line>ἰητῆρ' ἀγαθὼ Ποδαλείριος ἠδὲ Μαχάων:</line><line>τοῖς δὲ τριήκοντα γλαφυραὶ νέες ἐστιχόωντο.</line><line>οἳ δ' ἔχον Ὀρμένιον, οἵ τε κρήνην Ὑπέρειαν,</line><line>οἵ τ' ἔχον Ἀστέριον Τιτάνοιό τε λευκὰ κάρηνα,</line><line>τῶν ἦρχ' Εὐρύπυλος Εὐαίμονος ἀγλαὸς υἱός:</line><line>τῷ δ' ἅμα τεσσαράκοντα μέλαιναι νῆες ἕποντο.</line><line>οἳ δ' Ἄργισσαν ἔχον καὶ Γυρτώνην ἐνέμοντο,</line><line>Ὄρθην Ἠλώνην τε πόλιν τ' Ὀλοοσσόνα λευκήν,</line><line>τῶν αὖθ' ἡγεμόνευε μενεπτόλεμος Πολυποίτης</line><line>υἱὸς Πειριθόοιο τὸν ἀθάνατος τέκετο Ζεύς:</line><line>τόν ῥ' ὑπὸ Πειριθόῳ τέκετο κλυτὸς Ἱπποδάμεια</line><line>ἤματι τῷ ὅτε Φῆρας ἐτίσατο λαχνήεντας,</line><line>τοὺς δ' ἐκ Πηλίου ὦσε καὶ Αἰθίκεσσι πέλασσεν:</line><line>οὐκ οἶος, ἅμα τῷ γε Λεοντεὺς ὄζος Ἄρηος</line><line>υἱὸς ὑπερθύμοιο Κορώνου Καινεΐδαο:</line><line>τοῖς δ' ἅμα τεσσαράκοντα μέλαιναι νῆες ἕποντο.</line><line>Γουνεὺς δ' ἐκ Κύφου ἦγε δύω καὶ εἴκοσι νῆας:</line><line>τῷ δ' Ἐνιῆνες ἕποντο μενεπτόλεμοί τε Περαιβοὶ</line><line>οἳ περὶ Δωδώνην δυσχείμερον οἰκί' ἔθεντο,</line><line>οἵ τ' ἀμφ' ἱμερτὸν Τιταρησσὸν ἔργα νέμοντο</line><line>ὅς ῥ' ἐς Πηνειὸν προΐει καλλίρροον ὕδωρ,</line><line>οὐδ' ὅ γε Πηνειῷ συμμίσγεται ἀργυροδίνῃ,</line><line>ἀλλά τέ μιν καθύπερθεν ἐπιρρέει ἠΰτ' ἔλαιον:</line><line>ὅρκου γὰρ δεινοῦ Στυγὸς ὕδατός ἐστιν ἀπορρώξ.</line><line>Μαγνήτων δ' ἦρχε Πρόθοος Τενθρηδόνος υἱός,</line><line>οἳ περὶ Πηνειὸν καὶ Πήλιον εἰνοσίφυλλον</line><line>ναίεσκον: τῶν μὲν Πρόθοος θοὸς ἡγεμόνευε,</line><line>τῷ δ' ἅμα τεσσαράκοντα μέλαιναι νῆες ἕποντο.</line><line>οὗτοι ἄρ' ἡγεμόνες Δαναῶν καὶ κοίρανοι ἦσαν:</line><line>τίς τὰρ τῶν ὄχ' ἄριστος ἔην σύ μοι ἔννεπε Μοῦσα</line><line>αὐτῶν ἠδ' ἵππων, οἳ ἅμ' Ἀτρεΐδῃσιν ἕποντο.</line><line>ἵπποι μὲν μέγ' ἄρισται ἔσαν Φηρητιάδαο,</line><line>τὰς Εὔμηλος ἔλαυνε ποδώκεας ὄρνιθας ὣς</line><line>ὄτριχας οἰέτεας σταφύλῇ ἐπὶ νῶτον ἐΐσας:</line><line>τὰς ἐν Πηρείῃ θρέψ' ἀργυρότοξος Ἀπόλλων</line><line>ἄμφω θηλείας, φόβον Ἄρηος φορεούσας.</line><line>ἀνδρῶν αὖ μέγ' ἄριστος ἔην Τελαμώνιος Αἴας</line><line>ὄφρ' Ἀχιλεὺς μήνιεν: ὃ γὰρ πολὺ φέρτατος ἦεν,</line><line>ἵπποι θ' οἳ φορέεσκον ἀμύμονα Πηλεΐωνα.</line><line>ἀλλ' ὃ μὲν ἐν νήεσσι κορωνίσι ποντοπόροισι</line><line>κεῖτ' ἀπομηνίσας Ἀγαμέμνονι ποιμένι λαῶν</line><line>Ἀτρεΐδῃ: λαοὶ δὲ παρὰ ῥηγμῖνι θαλάσσης</line><line>δίσκοισιν τέρποντο καὶ αἰγανέῃσιν ἱέντες</line><line>τόξοισίν θ': ἵπποι δὲ παρ' ἅρμασιν οἷσιν ἕκαστος</line><line>λωτὸν ἐρεπτόμενοι ἐλεόθρεπτόν τε σέλινον</line><line>ἕστασαν: ἅρματα δ' εὖ πεπυκασμένα κεῖτο ἀνάκτων</line><line>ἐν κλισίῃς: οἳ δ' ἀρχὸν ἀρηΐφιλον ποθέοντες</line><line>φοίτων ἔνθα καὶ ἔνθα κατὰ στρατὸν οὐδὲ μάχοντο.</line><line>οἳ δ' ἄρ' ἴσαν ὡς εἴ τε πυρὶ χθὼν πᾶσα νέμοιτο:</line><line>γαῖα δ' ὑπεστενάχιζε Διὶ ὣς τερπικεραύνῳ</line><line>χωομένῳ ὅτε τ' ἀμφὶ Τυφωέϊ γαῖαν ἱμάσσῃ</line><line>εἰν Ἀρίμοις, ὅθι φασὶ Τυφωέος ἔμμεναι εὐνάς:</line><line>ὣς ἄρα τῶν ὑπὸ ποσσὶ μέγα στεναχίζετο γαῖα</line><line>ἐρχομένων: μάλα δ' ὦκα διέπρησσον πεδίοιο.</line></lvl4><lvl4 ln="2.786" d="Trojan catalogue" sz="92"><line>Τρωσὶν δ' ἄγγελος ἦλθε ποδήνεμος ὠκέα Ἶρις</line><line>πὰρ Διὸς αἰγιόχοιο σὺν ἀγγελίῃ ἀλεγεινῇ:</line><line>οἳ δ' ἀγορὰς ἀγόρευον ἐπὶ Πριάμοιο θύρῃσι</line><line>πάντες ὁμηγερέες ἠμὲν νέοι ἠδὲ γέροντες:</line><line>ἀγχοῦ δ' ἱσταμένη προσέφη πόδας ὠκέα Ἶρις:</line><line>εἴσατο δὲ φθογγὴν υἷϊ Πριάμοιο Πολίτῃ,</line><line>ὃς Τρώων σκοπὸς ἷζε ποδωκείῃσι πεποιθὼς</line><line>τύμβῳ ἐπ' ἀκροτάτῳ Αἰσυήταο γέροντος,</line><line>δέγμενος ὁππότε ναῦφιν ἀφορμηθεῖεν Ἀχαιοί:</line><line>τῷ μιν ἐεισαμένη προσέφη πόδας ὠκέα Ἶρις:</line><line>ὦ γέρον αἰεί τοι μῦθοι φίλοι ἄκριτοί εἰσιν,</line><line>ὥς ποτ' ἐπ' εἰρήνης: πόλεμος δ' ἀλίαστος ὄρωρεν.</line><line>ἤδη μὲν μάλα πολλὰ μάχας εἰσήλυθον ἀνδρῶν,</line><line>ἀλλ' οὔ πω τοιόνδε τοσόνδέ τε λαὸν ὄπωπα:</line><line>λίην γὰρ φύλλοισιν ἐοικότες ἢ ψαμάθοισιν</line><line>ἔρχονται πεδίοιο μαχησόμενοι προτὶ ἄστυ.</line><line>Ἕκτορ σοὶ δὲ μάλιστ' ἐπιτέλλομαι, ὧδε δὲ ῥέξαι:</line><line>πολλοὶ γὰρ κατὰ ἄστυ μέγα Πριάμου ἐπίκουροι,</line><line>ἄλλη δ' ἄλλων γλῶσσα πολυσπερέων ἀνθρώπων:</line><line>τοῖσιν ἕκαστος ἀνὴρ σημαινέτω οἷσί περ ἄρχει,</line><line>τῶν δ' ἐξηγείσθω κοσμησάμενος πολιήτας.</line><line>ὣς ἔφαθ', Ἕκτωρ δ' οὔ τι θεᾶς ἔπος ἠγνοίησεν,</line><line>αἶψα δ' ἔλυσ' ἀγορήν: ἐπὶ τεύχεα δ' ἐσσεύοντο:</line><line>πᾶσαι δ' ὠΐγνυντο πύλαι, ἐκ δ' ἔσσυτο λαὸς</line><line>πεζοί θ' ἱππῆές τε: πολὺς δ' ὀρυμαγδὸς ὀρώρει.</line><line>ἔστι δέ τις προπάροιθε πόλιος αἰπεῖα κολώνη</line><line>ἐν πεδίῳ ἀπάνευθε περίδρομος ἔνθα καὶ ἔνθα,</line><line>τὴν ἤτοι ἄνδρες Βατίειαν κικλήσκουσιν,</line><line>ἀθάνατοι δέ τε σῆμα πολυσκάρθμοιο Μυρίνης:</line><line>ἔνθα τότε Τρῶές τε διέκριθεν ἠδ' ἐπίκουροι.</line><line>Τρωσὶ μὲν ἡγεμόνευε μέγας κορυθαίολος Ἕκτωρ</line><line>Πριαμίδης: ἅμα τῷ γε πολὺ πλεῖστοι καὶ ἄριστοι</line><line>λαοὶ θωρήσσοντο μεμαότες ἐγχείῃσι.</line><line>Δαρδανίων αὖτ' ἦρχεν ἐῢς πάϊς Ἀγχίσαο</line><line>Αἰνείας, τὸν ὑπ' Ἀγχίσῃ τέκε δῖ' Ἀφροδίτη</line><line>Ἴδης ἐν κνημοῖσι θεὰ βροτῷ εὐνηθεῖσα,</line><line>οὐκ οἶος, ἅμα τῷ γε δύω Ἀντήνορος υἷε</line><line>Ἀρχέλοχός τ' Ἀκάμας τε μάχης εὖ εἰδότε πάσης.</line><line>οἳ δὲ Ζέλειαν ἔναιον ὑπαὶ πόδα νείατον Ἴδης</line><line>ἀφνειοὶ πίνοντες ὕδωρ μέλαν Αἰσήποιο</line><line>Τρῶες, τῶν αὖτ' ἦρχε Λυκάονος ἀγλαὸς υἱὸς</line><line>Πάνδαρος, ᾧ καὶ τόξον Ἀπόλλων αὐτὸς ἔδωκεν.</line><line>οἳ δ' Ἀδρήστειάν τ' εἶχον καὶ δῆμον Ἀπαισοῦ</line><line>καὶ Πιτύειαν ἔχον καὶ Τηρείης ὄρος αἰπύ,</line><line>τῶν ἦρχ' Ἄδρηστός τε καὶ Ἄμφιος λινοθώρηξ</line><line>υἷε δύω Μέροπος Περκωσίου, ὃς περὶ πάντων</line><line>ᾔδεε μαντοσύνας, οὐδὲ οὓς παῖδας ἔασκε</line><line>στείχειν ἐς πόλεμον φθισήνορα: τὼ δέ οἱ οὔ τι</line><line>πειθέσθην: κῆρες γὰρ ἄγον μέλανος θανάτοιο.</line><line>οἳ δ' ἄρα Περκώτην καὶ Πράκτιον ἀμφενέμοντο</line><line>καὶ Σηστὸν καὶ Ἄβυδον ἔχον καὶ δῖαν Ἀρίσβην,</line><line>τῶν αὖθ' Ὑρτακίδης ἦρχ' Ἄσιος ὄρχαμος ἀνδρῶν,</line><line>Ἄσιος Ὑρτακίδης ὃν Ἀρίσβηθεν φέρον ἵπποι</line><line>αἴθωνες μεγάλοι ποταμοῦ ἄπο Σελλήεντος.</line><line>Ἱππόθοος δ' ἄγε φῦλα Πελασγῶν ἐγχεσιμώρων</line><line>τῶν οἳ Λάρισαν ἐριβώλακα ναιετάασκον:</line><line>τῶν ἦρχ' Ἱππόθοός τε Πύλαιός τ' ὄζος Ἄρηος,</line><line>υἷε δύω Λήθοιο Πελασγοῦ Τευταμίδαο.</line><line>αὐτὰρ Θρήϊκας ἦγ' Ἀκάμας καὶ Πείροος ἥρως</line><line>ὅσσους Ἑλλήσποντος ἀγάρροος ἐντὸς ἐέργει.</line><line>Εὔφημος δ' ἀρχὸς Κικόνων ἦν αἰχμητάων</line><line>υἱὸς Τροιζήνοιο διοτρεφέος Κεάδαο.</line><line>αὐτὰρ Πυραίχμης ἄγε Παίονας ἀγκυλοτόξους</line><line>τηλόθεν ἐξ Ἀμυδῶνος ἀπ' Ἀξιοῦ εὐρὺ ῥέοντος,</line><line>Ἀξιοῦ οὗ κάλλιστον ὕδωρ ἐπικίδναται αἶαν.</line><line>Παφλαγόνων δ' ἡγεῖτο Πυλαιμένεος λάσιον κῆρ</line><line>ἐξ Ἐνετῶν, ὅθεν ἡμιόνων γένος ἀγροτεράων,</line><line>οἵ ῥα Κύτωρον ἔχον καὶ Σήσαμον ἀμφενέμοντο</line><line>ἀμφί τε Παρθένιον ποταμὸν κλυτὰ δώματ' ἔναιον</line><line>Κρῶμνάν τ' Αἰγιαλόν τε καὶ ὑψηλοὺς Ἐρυθίνους.</line><line>αὐτὰρ Ἁλιζώνων Ὀδίος καὶ Ἐπίστροφος ἦρχον</line><line>τηλόθεν ἐξ Ἀλύβης, ὅθεν ἀργύρου ἐστὶ γενέθλη.</line><line>Μυσῶν δὲ Χρόμις ἦρχε καὶ Ἔννομος οἰωνιστής:</line><line>ἀλλ' οὐκ οἰωνοῖσιν ἐρύσατο κῆρα μέλαιναν,</line><line>ἀλλ' ἐδάμη ὑπὸ χερσὶ ποδώκεος Αἰακίδαο</line><line>ἐν ποταμῷ, ὅθι περ Τρῶας κεράϊζε καὶ ἄλλους.</line><line>Φόρκυς αὖ Φρύγας ἦγε καὶ Ἀσκάνιος θεοειδὴς</line><line>τῆλ' ἐξ Ἀσκανίης: μέμασαν δ' ὑσμῖνι μάχεσθαι.</line><line>Μῄοσιν αὖ Μέσθλης τε καὶ Ἄντιφος ἡγησάσθην</line><line>υἷε Ταλαιμένεος τὼ Γυγαίη τέκε λίμνη,</line><line>οἳ καὶ Μῄονας ἦγον ὑπὸ Τμώλῳ γεγαῶτας.</line><line>Νάστης αὖ Καρῶν ἡγήσατο βαρβαροφώνων,</line><line>οἳ Μίλητον ἔχον Φθιρῶν τ' ὄρος ἀκριτόφυλλον</line><line>Μαιάνδρου τε ῥοὰς Μυκάλης τ' αἰπεινὰ κάρηνα:</line><line>τῶν μὲν ἄρ' Ἀμφίμαχος καὶ Νάστης ἡγησάσθην,</line><line>Νάστης Ἀμφίμαχός τε Νομίονος ἀγλαὰ τέκνα,</line><line>ὃς καὶ χρυσὸν ἔχων πόλεμον δ' ἴεν ἠΰτε κούρη</line><line>νήπιος, οὐδέ τί οἱ τό γ' ἐπήρκεσε λυγρὸν ὄλεθρον,</line><line>ἀλλ' ἐδάμη ὑπὸ χερσὶ ποδώκεος Αἰακίδαο</line><line>ἐν ποταμῷ, χρυσὸν δ' Ἀχιλεὺς ἐκόμισσε δαΐφρων.</line><line>Σαρπηδὼν δ' ἦρχεν Λυκίων καὶ Γλαῦκος ἀμύμων</line><line>τηλόθεν ἐκ Λυκίης, Ξάνθου ἄπο δινήεντος.</line></lvl4><lvl4 ln="3.1" d="simile's 2" sz="14"><line>αὐτὰρ ἐπεὶ κόσμηθεν ἅμ' ἡγεμόνεσσιν ἕκαστοι,</line><line>Τρῶες μὲν κλαγγῇ τ' ἐνοπῇ τ' ἴσαν ὄρνιθες ὣς</line><line>ἠΰτε περ κλαγγὴ γεράνων πέλει οὐρανόθι πρό:</line><line>αἵ τ' ἐπεὶ οὖν χειμῶνα φύγον καὶ ἀθέσφατον ὄμβρον</line><line>κλαγγῇ ταί γε πέτονται ἐπ' ὠκεανοῖο ῥοάων</line><line>ἀνδράσι Πυγμαίοισι φόνον καὶ κῆρα φέρουσαι:</line><line>ἠέριαι δ' ἄρα ταί γε κακὴν ἔριδα προφέρονται.</line><line>οἳ δ' ἄρ' ἴσαν σιγῇ μένεα πνείοντες Ἀχαιοὶ</line><line>ἐν θυμῷ μεμαῶτες ἀλεξέμεν ἀλλήλοισιν.</line><line>εὖτ' ὄρεος κορυφῇσι Νότος κατέχευεν ὀμίχλην</line><line>ποιμέσιν οὔ τι φίλην, κλέπτῃ δέ τε νυκτὸς ἀμείνω,</line><line>τόσσόν τίς τ' ἐπιλεύσσει ὅσον τ' ἐπὶ λᾶαν ἵησιν:</line><line>ὣς ἄρα τῶν ὑπὸ ποσσὶ κονίσαλος ὄρνυτ' ἀελλὴς</line><line>ἐρχομένων: μάλα δ' ὦκα διέπρησσον πεδίοιο.</line></lvl4></lvl3></lvl2><lvl2 ln="3.15" d="A Truce and a Duel 1: Menelaos - Paris" c="FFFF7F" sz="666"><lvl3 ln="3.15" d="Menelaos - Paris" sz="447"><lvl4 ln="3.15" d="Paris on the battlefield" sz="61"><lvl5 ln="3.15" d="Paris on the battlefield, refuses a duel" c="BFFF00" f="010000" sz="23"><lvl6 ln="3.15" d="Paris challenging everyone" sz="6"><line>οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,</line><line>Τρωσὶν μὲν προμάχιζεν Ἀλέξανδρος θεοειδὴς</line><line>παρδαλέην ὤμοισιν ἔχων καὶ καμπύλα τόξα</line><line>καὶ ξίφος: αὐτὰρ δοῦρε δύω κεκορυθμένα χαλκῷ</line><line>πάλλων Ἀργείων προκαλίζετο πάντας ἀρίστους</line><line>ἀντίβιον μαχέσασθαι ἐν αἰνῇ δηϊοτῆτι.</line></lvl6><lvl6 ln="3.21" d="Menelaos accepts" sz="9"><line>τὸν δ' ὡς οὖν ἐνόησεν ἀρηΐφιλος Μενέλαος</line><line>ἐρχόμενον προπάροιθεν ὁμίλου μακρὰ βιβάντα,</line><line>ὥς τε λέων ἐχάρη μεγάλῳ ἐπὶ σώματι κύρσας</line><line>εὑρὼν ἢ ἔλαφον κεραὸν ἢ ἄγριον αἶγα</line><line>πεινάων: μάλα γάρ τε κατεσθίει, εἴ περ ἂν αὐτὸν</line><line>σεύωνται ταχέες τε κύνες θαλεροί τ' αἰζηοί:</line><line>ὣς ἐχάρη Μενέλαος Ἀλέξανδρον θεοειδέα</line><line>ὀφθαλμοῖσιν ἰδών: φάτο γὰρ τίσεσθαι ἀλείτην:</line><line>αὐτίκα δ' ἐξ ὀχέων σὺν τεύχεσιν ἆλτο χαμᾶζε.</line></lvl6><lvl6 ln="3.30" d="Paris shrinks back" sz="8"><line>τὸν δ' ὡς οὖν ἐνόησεν Ἀλέξανδρος θεοειδὴς</line><line>ἐν προμάχοισι φανέντα, κατεπλήγη φίλον ἦτορ,</line><line>ἂψ δ' ἑτάρων εἰς ἔθνος ἐχάζετο κῆρ' ἀλεείνων.</line><line>ὡς δ' ὅτε τίς τε δράκοντα ἰδὼν παλίνορσος ἀπέστη</line><line>οὔρεος ἐν βήσσῃς, ὑπό τε τρόμος ἔλλαβε γυῖα,</line><line>ἂψ δ' ἀνεχώρησεν, ὦχρός τέ μιν εἷλε παρειάς,</line><line>ὣς αὖτις καθ' ὅμιλον ἔδυ Τρώων ἀγερώχων</line><line>δείσας Ἀτρέος υἱὸν Ἀλέξανδρος θεοειδής.</line></lvl6></lvl5><lvl5 ln="3.38" d="Hector rebukes Paris" c="BFFF00" f="010000" sz="20"><line>τὸν δ' Ἕκτωρ νείκεσσεν ἰδὼν αἰσχροῖς ἐπέεσσιν:</line><line>Δύσπαρι εἶδος ἄριστε γυναιμανὲς ἠπεροπευτὰ</line><line>αἴθ' ὄφελες ἄγονός τ' ἔμεναι ἄγαμός τ' ἀπολέσθαι:</line><line>καί κε τὸ βουλοίμην, καί κεν πολὺ κέρδιον ἦεν</line><line>ἢ οὕτω λώβην τ' ἔμεναι καὶ ὑπόψιον ἄλλων.</line><line>ἦ που καγχαλόωσι κάρη κομόωντες Ἀχαιοὶ</line><line>φάντες ἀριστῆα πρόμον ἔμμεναι, οὕνεκα καλὸν</line><line>εἶδος ἔπ', ἀλλ' οὐκ ἔστι βίη φρεσὶν οὐδέ τις ἀλκή.</line><line>ἦ τοιόσδε ἐὼν ἐν ποντοπόροισι νέεσσι</line><line>πόντον ἐπιπλώσας, ἑτάρους ἐρίηρας ἀγείρας,</line><line>μιχθεὶς ἀλλοδαποῖσι γυναῖκ' εὐειδέ' ἀνῆγες</line><line>ἐξ ἀπίης γαίης νυὸν ἀνδρῶν αἰχμητάων</line><line>πατρί τε σῷ μέγα πῆμα πόληΐ τε παντί τε δήμῳ,</line><line>δυσμενέσιν μὲν χάρμα, κατηφείην δὲ σοὶ αὐτῷ;</line><line>οὐκ ἂν δὴ μείνειας ἀρηΐφιλον Μενέλαον;</line><line>γνοίης χ' οἵου φωτὸς ἔχεις θαλερὴν παράκοιτιν:</line><line>οὐκ ἄν τοι χραίσμῃ κίθαρις τά τε δῶρ' Ἀφροδίτης</line><line>ἥ τε κόμη τό τε εἶδος ὅτ' ἐν κονίῃσι μιγείης.</line><line>ἀλλὰ μάλα Τρῶες δειδήμονες: ἦ τέ κεν ἤδη</line><line>λάϊνον ἕσσο χιτῶνα κακῶν ἕνεχ' ὅσσα ἔοργας.</line></lvl5><lvl5 ln="3.58" d="Paris accepts, proposes a duel" c="BFFF00" f="010000" sz="18"><line>τὸν δ' αὖτε προσέειπεν Ἀλέξανδρος θεοειδής:</line><line>Ἕκτορ ἐπεί με κατ' αἶσαν ἐνείκεσας οὐδ' ὑπὲρ αἶσαν:</line><line>αἰεί τοι κραδίη πέλεκυς ὥς ἐστιν ἀτειρὴς</line><line>ὅς τ' εἶσιν διὰ δουρὸς ὑπ' ἀνέρος ὅς ῥά τε τέχνῃ</line><line>νήϊον ἐκτάμνῃσιν, ὀφέλλει δ' ἀνδρὸς ἐρωήν:</line><line>ὣς σοὶ ἐνὶ στήθεσσιν ἀτάρβητος νόος ἐστί:</line><line>μή μοι δῶρ' ἐρατὰ πρόφερε χρυσέης Ἀφροδίτης:</line><line>οὔ τοι ἀπόβλητ' ἐστὶ θεῶν ἐρικυδέα δῶρα</line><line>ὅσσά κεν αὐτοὶ δῶσιν, ἑκὼν δ' οὐκ ἄν τις ἕλοιτο:</line><line>νῦν αὖτ' εἴ μ' ἐθέλεις πολεμίζειν ἠδὲ μάχεσθαι,</line><line>ἄλλους μὲν κάθισον Τρῶας καὶ πάντας Ἀχαιούς,</line><line>αὐτὰρ ἔμ' ἐν μέσσῳ καὶ ἀρηΐφιλον Μενέλαον</line><line>συμβάλετ' ἀμφ' Ἑλένῃ καὶ κτήμασι πᾶσι μάχεσθαι:</line><line>ὁππότερος δέ κε νικήσῃ κρείσσων τε γένηται,</line><line>κτήμαθ' ἑλὼν εὖ πάντα γυναῖκά τε οἴκαδ' ἀγέσθω:</line><line>οἳ δ' ἄλλοι φιλότητα καὶ ὅρκια πιστὰ ταμόντες</line><line>ναίοιτε Τροίην ἐριβώλακα, τοὶ δὲ νεέσθων</line><line>Ἄργος ἐς ἱππόβοτον καὶ Ἀχαιΐδα καλλιγύναικα.</line></lvl5></lvl4><lvl4 ln="3.76" d="a truce and a duel are proposed" sz="45"><lvl5 ln="3.76" d="Hector makes the Trojans sit down" c="BFFF00" f="010000" sz="5"><line>ὣς ἔφαθ', Ἕκτωρ δ' αὖτ' ἐχάρη μέγα μῦθον ἀκούσας,</line><line>καί ῥ' ἐς μέσσον ἰὼν Τρώων ἀνέεργε φάλαγγας</line><line>μέσσου δουρὸς ἑλών: τοὶ δ' ἱδρύνθησαν ἅπαντες.</line><line>τῷ δ' ἐπετοξάζοντο κάρη κομόωντες Ἀχαιοὶ</line><line>ἰοῖσίν τε τιτυσκόμενοι λάεσσί τ' ἔβαλλον:</line></lvl5><lvl5 ln="3.81" d="Agamemnon stops the Greeks" c="BFFF00" f="010000" sz="4"><line>αὐτὰρ ὃ μακρὸν ἄϋσεν ἄναξ ἀνδρῶν Ἀγαμέμνων:</line><line>ἴσχεσθ' Ἀργεῖοι, μὴ βάλλετε κοῦροι Ἀχαιῶν:</line><line>στεῦται γάρ τι ἔπος ἐρέειν κορυθαίολος Ἕκτωρ.</line><line>ὣς ἔφαθ', οἳ δ' ἔσχοντο μάχης ἄνεῴ τ' ἐγένοντο</line></lvl5><lvl5 ln="3.85" d="Hector proposes a duel Paris-Menelaos" c="BFFF00" f="010000" sz="11"><line>ἐσσυμένως: Ἕκτωρ δὲ μετ' ἀμφοτέροισιν ἔειπε:</line><line>κέκλυτέ μευ Τρῶες καὶ ἐϋκνήμιδες Ἀχαιοὶ</line><line>μῦθον Ἀλεξάνδροιο, τοῦ εἵνεκα νεῖκος ὄρωρεν.</line><line>ἄλλους μὲν κέλεται Τρῶας καὶ πάντας Ἀχαιοὺς</line><line>τεύχεα κάλ' ἀποθέσθαι ἐπὶ χθονὶ πουλυβοτείρῃ,</line><line>αὐτὸν δ' ἐν μέσσῳ καὶ ἀρηΐφιλον Μενέλαον</line><line>οἴους ἀμφ' Ἑλένῃ καὶ κτήμασι πᾶσι μάχεσθαι.</line><line>ὁππότερος δέ κε νικήσῃ κρείσσων τε γένηται</line><line>κτήμαθ' ἑλὼν εὖ πάντα γυναῖκά τε οἴκαδ' ἀγέσθω:</line><line>οἳ δ' ἄλλοι φιλότητα καὶ ὅρκια πιστὰ τάμωμεν.</line><line>ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ:</line></lvl5><lvl5 ln="3.96" d="Menelaos accepts" c="BFFF00" f="010000" sz="7"><line>τοῖσι δὲ καὶ μετέειπε βοὴν ἀγαθὸς Μενέλαος:</line><line>κέκλυτε νῦν καὶ ἐμεῖο: μάλιστα γὰρ ἄλγος ἱκάνει</line><line>θυμὸν ἐμόν, φρονέω δὲ διακρινθήμεναι ἤδη</line><line>Ἀργείους καὶ Τρῶας, ἐπεὶ κακὰ πολλὰ πέπασθε</line><line>εἵνεκ' ἐμῆς ἔριδος καὶ Ἀλεξάνδρου ἕνεκ' ἀρχῆς:</line><line>ἡμέων δ' ὁπποτέρῳ θάνατος καὶ μοῖρα τέτυκται</line><line>τεθναίη: ἄλλοι δὲ διακρινθεῖτε τάχιστα.</line></lvl5><lvl5 ln="3.103" d="fetch Priam and organize a sacrifice" c="BFFF00" f="010000" sz="8"><line>οἴσετε ἄρν', ἕτερον λευκόν, ἑτέρην δὲ μέλαιναν,</line><line>Γῇ τε καὶ Ἠελίῳ: Διὶ δ' ἡμεῖς οἴσομεν ἄλλον:</line><line>ἄξετε δὲ Πριάμοιο βίην, ὄφρ' ὅρκια τάμνῃ</line><line>αὐτός, ἐπεί οἱ παῖδες ὑπερφίαλοι καὶ ἄπιστοι,</line><line>μή τις ὑπερβασίῃ Διὸς ὅρκια δηλήσηται.</line><line>αἰεὶ δ' ὁπλοτέρων ἀνδρῶν φρένες ἠερέθονται:</line><line>οἷς δ' ὁ γέρων μετέῃσιν ἅμα πρόσσω καὶ ὀπίσσω</line><line>λεύσσει, ὅπως ὄχ' ἄριστα μετ' ἀμφοτέροισι γένηται.</line></lvl5><lvl5 ln="3.111" d="Greeks and Trojans rejoice, sit down" c="BFFF00" f="010000" sz="5"><line>ὣς ἔφαθ', οἳ δ' ἐχάρησαν Ἀχαιοί τε Τρῶές τε</line><line>ἐλπόμενοι παύσασθαι ὀϊζυροῦ πολέμοιο.</line><line>καί ῥ' ἵππους μὲν ἔρυξαν ἐπὶ στίχας, ἐκ δ' ἔβαν αὐτοί,</line><line>τεύχεά τ' ἐξεδύοντο: τὰ μὲν κατέθεντ' ἐπὶ γαίῃ</line><line>πλησίον ἀλλήλων, ὀλίγη δ' ἦν ἀμφὶς ἄρουρα:</line></lvl5><lvl5 ln="3.116" d="they send heralds to fetch Priam and sacr. rams" c="BFFF00" f="010000" sz="5"><line>Ἕκτωρ δὲ προτὶ ἄστυ δύω κήρυκας ἔπεμπε</line><line>καρπαλίμως ἄρνάς τε φέρειν Πρίαμόν τε καλέσσαι:</line><line>αὐτὰρ ὃ Ταλθύβιον προΐει κρείων Ἀγαμέμνων</line><line>νῆας ἔπι γλαφυρὰς ἰέναι, ἠδ' ἄρν' ἐκέλευεν</line><line>οἰσέμεναι: ὃ δ' ἄρ' οὐκ ἀπίθησ' Ἀγαμέμνονι δίῳ.</line></lvl5></lvl4><lvl4 ln="3.121" d="A view from the wall" c="FFB2B2" sz="124"><line>Ἶρις δ' αὖθ' Ἑλένῃ λευκωλένῳ ἄγγελος ἦλθεν</line><line>εἰδομένη γαλόῳ Ἀντηνορίδαο δάμαρτι,</line><line>τὴν Ἀντηνορίδης εἶχε κρείων Ἑλικάων</line><line>Λαοδίκην Πριάμοιο θυγατρῶν εἶδος ἀρίστην.</line><line>τὴν δ' εὗρ' ἐν μεγάρῳ: ἣ δὲ μέγαν ἱστὸν ὕφαινε</line><line>δίπλακα πορφυρέην, πολέας δ' ἐνέπασσεν ἀέθλους</line><line>Τρώων θ' ἱπποδάμων καὶ Ἀχαιῶν χαλκοχιτώνων,</line><line>οὕς ἑθεν εἵνεκ' ἔπασχον ὑπ' Ἄρηος παλαμάων:</line><line>ἀγχοῦ δ' ἱσταμένη προσέφη πόδας ὠκέα Ἶρις:</line><line>δεῦρ' ἴθι νύμφα φίλη, ἵνα θέσκελα ἔργα ἴδηαι</line><line>Τρώων θ' ἱπποδάμων καὶ Ἀχαιῶν χαλκοχιτώνων,</line><line>οἳ πρὶν ἐπ' ἀλλήλοισι φέρον πολύδακρυν Ἄρηα</line><line>ἐν πεδίῳ ὀλοοῖο λιλαιόμενοι πολέμοιο:</line><line>οἳ δὴ νῦν ἕαται σιγῇ, πόλεμος δὲ πέπαυται,</line><line>ἀσπίσι κεκλιμένοι, παρὰ δ' ἔγχεα μακρὰ πέπηγεν.</line><line>αὐτὰρ Ἀλέξανδρος καὶ ἀρηΐφιλος Μενέλαος</line><line>μακρῇς ἐγχείῃσι μαχήσονται περὶ σεῖο:</line><line>τῷ δέ κε νικήσαντι φίλη κεκλήσῃ ἄκοιτις.</line><line>ὣς εἰποῦσα θεὰ γλυκὺν ἵμερον ἔμβαλε θυμῷ</line><line>ἀνδρός τε προτέρου καὶ ἄστεος ἠδὲ τοκήων:</line><line>αὐτίκα δ' ἀργεννῇσι καλυψαμένη ὀθόνῃσιν</line><line>ὁρμᾶτ' ἐκ θαλάμοιο τέρεν κατὰ δάκρυ χέουσα</line><line>οὐκ οἴη, ἅμα τῇ γε καὶ ἀμφίπολοι δύ' ἕποντο,</line><line>Αἴθρη Πιτθῆος θυγάτηρ, Κλυμένη τε βοῶπις:</line><line>αἶψα δ' ἔπειθ' ἵκανον ὅθι Σκαιαὶ πύλαι ἦσαν.</line><line>οἳ δ' ἀμφὶ Πρίαμον καὶ Πάνθοον ἠδὲ Θυμοίτην</line><line>Λάμπόν τε Κλυτίον θ' Ἱκετάονά τ' ὄζον Ἄρηος</line><line>Οὐκαλέγων τε καὶ Ἀντήνωρ πεπνυμένω ἄμφω</line><line>ἥατο δημογέροντες ἐπὶ Σκαιῇσι πύλῃσι,</line><line>γήραϊ δὴ πολέμοιο πεπαυμένοι, ἀλλ' ἀγορηταὶ</line><line>ἐσθλοί, τεττίγεσσιν ἐοικότες οἵ τε καθ' ὕλην</line><line>δενδρέῳ ἐφεζόμενοι ὄπα λειριόεσσαν ἱεῖσι:</line><line>τοῖοι ἄρα Τρώων ἡγήτορες ἧντ' ἐπὶ πύργῳ.</line><line>οἳ δ' ὡς οὖν εἴδονθ' Ἑλένην ἐπὶ πύργον ἰοῦσαν,</line><line>ἦκα πρὸς ἀλλήλους ἔπεα πτερόεντ' ἀγόρευον:</line><line>οὐ νέμεσις Τρῶας καὶ ἐϋκνήμιδας Ἀχαιοὺς</line><line>τοιῇδ' ἀμφὶ γυναικὶ πολὺν χρόνον ἄλγεα πάσχειν:</line><line>αἰνῶς ἀθανάτῃσι θεῇς εἰς ὦπα ἔοικεν:</line><line>ἀλλὰ καὶ ὧς τοίη περ ἐοῦσ' ἐν νηυσὶ νεέσθω,</line><line>μηδ' ἡμῖν τεκέεσσί τ' ὀπίσσω πῆμα λίποιτο.</line><line>ὣς ἄρ' ἔφαν, Πρίαμος δ' Ἑλένην ἐκαλέσσατο φωνῇ:</line><line>δεῦρο πάροιθ' ἐλθοῦσα φίλον τέκος ἵζευ ἐμεῖο,</line><line>ὄφρα ἴδῃ πρότερόν τε πόσιν πηούς τε φίλους τε:</line><line>οὔ τί μοι αἰτίη ἐσσί, θεοί νύ μοι αἴτιοί εἰσιν</line><line>οἵ μοι ἐφώρμησαν πόλεμον πολύδακρυν Ἀχαιῶν:</line><line>ὥς μοι καὶ τόνδ' ἄνδρα πελώριον ἐξονομήνῃς</line><line>ὅς τις ὅδ' ἐστὶν Ἀχαιὸς ἀνὴρ ἠΰς τε μέγας τε.</line><line>ἤτοι μὲν κεφαλῇ καὶ μείζονες ἄλλοι ἔασι,</line><line>καλὸν δ' οὕτω ἐγὼν οὔ πω ἴδον ὀφθαλμοῖσιν,</line><line>οὐδ' οὕτω γεραρόν: βασιλῆϊ γὰρ ἀνδρὶ ἔοικε.</line><line>τὸν δ' Ἑλένη μύθοισιν ἀμείβετο δῖα γυναικῶν:</line><line>αἰδοῖός τέ μοί ἐσσι φίλε ἑκυρὲ δεινός τε:</line><line>ὡς ὄφελεν θάνατός μοι ἁδεῖν κακὸς ὁππότε δεῦρο</line><line>υἱέϊ σῷ ἑπόμην θάλαμον γνωτούς τε λιποῦσα</line><line>παῖδά τε τηλυγέτην καὶ ὁμηλικίην ἐρατεινήν.</line><line>ἀλλὰ τά γ' οὐκ ἐγένοντο: τὸ καὶ κλαίουσα τέτηκα.</line><line>τοῦτο δέ τοι ἐρέω ὅ μ' ἀνείρεαι ἠδὲ μεταλλᾷς:</line><line>οὗτός γ' Ἀτρεΐδης εὐρὺ κρείων Ἀγαμέμνων,</line><line>ἀμφότερον βασιλεύς τ' ἀγαθὸς κρατερός τ' αἰχμητής:</line><line>δαὴρ αὖτ' ἐμὸς ἔσκε κυνώπιδος, εἴ ποτ' ἔην γε.</line><line>ὣς φάτο, τὸν δ' ὁ γέρων ἠγάσσατο φώνησέν τε:</line><line>ὦ μάκαρ Ἀτρεΐδη μοιρηγενὲς ὀλβιόδαιμον,</line><line>ἦ ῥά νύ τοι πολλοὶ δεδμήατο κοῦροι Ἀχαιῶν.</line><line>ἤδη καὶ Φρυγίην εἰσήλυθον ἀμπελόεσσαν,</line><line>ἔνθα ἴδον πλείστους Φρύγας ἀνέρας αἰολοπώλους</line><line>λαοὺς Ὀτρῆος καὶ Μυγδόνος ἀντιθέοιο,</line><line>οἵ ῥα τότ' ἐστρατόωντο παρ' ὄχθας Σαγγαρίοιο:</line><line>καὶ γὰρ ἐγὼν ἐπίκουρος ἐὼν μετὰ τοῖσιν ἐλέχθην</line><line>ἤματι τῷ ὅτε τ' ἦλθον Ἀμαζόνες ἀντιάνειραι:</line><line>ἀλλ' οὐδ' οἳ τόσοι ἦσαν ὅσοι ἑλίκωπες Ἀχαιοί.</line><line>δεύτερον αὖτ' Ὀδυσῆα ἰδὼν ἐρέειν' ὁ γεραιός:</line><line>εἴπ' ἄγε μοι καὶ τόνδε φίλον τέκος ὅς τις ὅδ' ἐστί:</line><line>μείων μὲν κεφαλῇ Ἀγαμέμνονος Ἀτρεΐδαο,</line><line>εὐρύτερος δ' ὤμοισιν ἰδὲ στέρνοισιν ἰδέσθαι.</line><line>τεύχεα μέν οἱ κεῖται ἐπὶ χθονὶ πουλυβοτείρῃ,</line><line>αὐτὸς δὲ κτίλος ὣς ἐπιπωλεῖται στίχας ἀνδρῶν:</line><line>ἀρνειῷ μιν ἔγωγε ἐΐσκω πηγεσιμάλλῳ,</line><line>ὅς τ' οἰῶν μέγα πῶϋ διέρχεται ἀργεννάων.</line><line>τὸν δ' ἠμείβετ' ἔπειθ' Ἑλένη Διὸς ἐκγεγαυῖα:</line><line>οὗτος δ' αὖ Λαερτιάδης πολύμητις Ὀδυσσεύς,</line><line>ὃς τράφη ἐν δήμῳ Ἰθάκης κραναῆς περ ἐούσης</line><line>εἰδὼς παντοίους τε δόλους καὶ μήδεα πυκνά.</line><line>τὴν δ' αὖτ' Ἀντήνωρ πεπνυμένος ἀντίον ηὔδα:</line><line>ὦ γύναι ἦ μάλα τοῦτο ἔπος νημερτὲς ἔειπες:</line><line>ἤδη γὰρ καὶ δεῦρό ποτ' ἤλυθε δῖος Ὀδυσσεὺς</line><line>σεῦ ἕνεκ' ἀγγελίης σὺν ἀρηϊφίλῳ Μενελάῳ:</line><line>τοὺς δ' ἐγὼ ἐξείνισσα καὶ ἐν μεγάροισι φίλησα,</line><line>ἀμφοτέρων δὲ φυὴν ἐδάην καὶ μήδεα πυκνά.</line><line>ἀλλ' ὅτε δὴ Τρώεσσιν ἐν ἀγρομένοισιν ἔμιχθεν</line><line>στάντων μὲν Μενέλαος ὑπείρεχεν εὐρέας ὤμους,</line><line>ἄμφω δ' ἑζομένω γεραρώτερος ἦεν Ὀδυσσεύς:</line><line>ἀλλ' ὅτε δὴ μύθους καὶ μήδεα πᾶσιν ὕφαινον</line><line>ἤτοι μὲν Μενέλαος ἐπιτροχάδην ἀγόρευε,</line><line>παῦρα μὲν ἀλλὰ μάλα λιγέως, ἐπεὶ οὐ πολύμυθος</line><line>οὐδ' ἀφαμαρτοεπής: ἦ καὶ γένει ὕστερος ἦεν.</line><line>ἀλλ' ὅτε δὴ πολύμητις ἀναΐξειεν Ὀδυσσεὺς</line><line>στάσκεν, ὑπαὶ δὲ ἴδεσκε κατὰ χθονὸς ὄμματα πήξας,</line><line>σκῆπτρον δ' οὔτ' ὀπίσω οὔτε προπρηνὲς ἐνώμα,</line><line>ἀλλ' ἀστεμφὲς ἔχεσκεν ἀΐδρεϊ φωτὶ ἐοικώς:</line><line>φαίης κε ζάκοτόν τέ τιν' ἔμμεναι ἄφρονά τ' αὔτως.</line><line>ἀλλ' ὅτε δὴ ὄπα τε μεγάλην ἐκ στήθεος εἵη</line><line>καὶ ἔπεα νιφάδεσσιν ἐοικότα χειμερίῃσιν,</line><line>οὐκ ἂν ἔπειτ' Ὀδυσῆΐ γ' ἐρίσσειε βροτὸς ἄλλος:</line><line>οὐ τότε γ' ὧδ' Ὀδυσῆος ἀγασσάμεθ' εἶδος ἰδόντες.</line><line>τὸ τρίτον αὖτ' Αἴαντα ἰδὼν ἐρέειν' ὃ γεραιός:</line><line>τίς τὰρ ὅδ' ἄλλος Ἀχαιὸς ἀνὴρ ἠΰς τε μέγας τε</line><line>ἔξοχος Ἀργείων κεφαλήν τε καὶ εὐρέας ὤμους;</line><line>τὸν δ' Ἑλένη τανύπεπλος ἀμείβετο δῖα γυναικῶν:</line><line>οὗτος δ' Αἴας ἐστὶ πελώριος ἕρκος Ἀχαιῶν:</line><line>Ἰδομενεὺς δ' ἑτέρωθεν ἐνὶ Κρήτεσσι θεὸς ὣς</line><line>ἕστηκ', ἀμφὶ δέ μιν Κρητῶν ἀγοὶ ἠγερέθονται.</line><line>πολλάκι μιν ξείνισσεν ἀρηΐφιλος Μενέλαος</line><line>οἴκῳ ἐν ἡμετέρῳ ὁπότε Κρήτηθεν ἵκοιτο.</line><line>νῦν δ' ἄλλους μὲν πάντας ὁρῶ ἑλίκωπας Ἀχαιούς,</line><line>οὕς κεν ἐῢ γνοίην καί τ' οὔνομα μυθησαίμην:</line><line>δοιὼ δ' οὐ δύναμαι ἰδέειν κοσμήτορε λαῶν</line><line>Κάστορά θ' ἱππόδαμον καὶ πὺξ ἀγαθὸν Πολυδεύκεα</line><line>αὐτοκασιγνήτω, τώ μοι μία γείνατο μήτηρ.</line><line>ἢ οὐχ ἑσπέσθην Λακεδαίμονος ἐξ ἐρατεινῆς,</line><line>ἢ δεύρω μὲν ἕποντο νέεσσ' ἔνι ποντοπόροισι,</line><line>νῦν αὖτ' οὐκ ἐθέλουσι μάχην καταδύμεναι ἀνδρῶν</line><line>αἴσχεα δειδιότες καὶ ὀνείδεα πόλλ' ἅ μοί ἐστιν.</line><line>ὣς φάτο, τοὺς δ' ἤδη κάτεχεν φυσίζοος αἶα</line><line>ἐν Λακεδαίμονι αὖθι φίλῃ ἐν πατρίδι γαίῃ.</line></lvl4><lvl4 ln="3.245" d="a truce and a duel are organized" sz="95"><lvl5 ln="3.245" d="Priam comes to the battlefield" c="BFFF00" f="010000" sz="22"><line>κήρυκες δ' ἀνὰ ἄστυ θεῶν φέρον ὅρκια πιστὰ</line><line>ἄρνε δύω καὶ οἶνον ἐΰφρονα καρπὸν ἀρούρης</line><line>ἀσκῷ ἐν αἰγείῳ: φέρε δὲ κρητῆρα φαεινὸν</line><line>κῆρυξ Ἰδαῖος ἠδὲ χρύσεια κύπελλα:</line><line>ὄτρυνεν δὲ γέροντα παριστάμενος ἐπέεσσιν:</line><line>ὄρσεο Λαομεδοντιάδη, καλέουσιν ἄριστοι</line><line>Τρώων θ' ἱπποδάμων καὶ Ἀχαιῶν χαλκοχιτώνων</line><line>ἐς πεδίον καταβῆναι ἵν' ὅρκια πιστὰ τάμητε:</line><line>αὐτὰρ Ἀλέξανδρος καὶ ἀρηΐφιλος Μενέλαος</line><line>μακρῇς ἐγχείῃσι μαχήσοντ' ἀμφὶ γυναικί:</line><line>τῷ δέ κε νικήσαντι γυνὴ καὶ κτήμαθ' ἕποιτο:</line><line>οἳ δ' ἄλλοι φιλότητα καὶ ὅρκια πιστὰ ταμόντες</line><line>ναίοιμεν Τροίην ἐριβώλακα, τοὶ δὲ νέονται</line><line>Ἄργος ἐς ἱππόβοτον καὶ Ἀχαιΐδα καλλιγύναικα.</line><line>ὣς φάτο ῥίγησεν δ' ὃ γέρων, ἐκέλευσε δ' ἑταίρους</line><line>ἵππους ζευγνύμεναι: τοὶ δ' ὀτραλέως ἐπίθοντο.</line><line>ἂν δ' ἄρ' ἔβη Πρίαμος, κατὰ δ' ἡνία τεῖνεν ὀπίσσω:</line><line>πὰρ δέ οἱ Ἀντήνωρ περικαλλέα βήσετο δίφρον:</line><line>τὼ δὲ διὰ Σκαιῶν πεδίον δ' ἔχον ὠκέας ἵππους.</line><line>ἀλλ' ὅτε δή ῥ' ἵκοντο μετὰ Τρῶας καὶ Ἀχαιούς,</line><line>ἐξ ἵππων ἀποβάντες ἐπὶ χθόνα πουλυβότειραν</line><line>ἐς μέσσον Τρώων καὶ Ἀχαιῶν ἐστιχόωντο.</line></lvl5><lvl5 ln="3.267" d="Agamemnon slaughters the rams" c="BFFF00" f="010000" sz="8"><line>ὄρνυτο δ' αὐτίκ' ἔπειτα ἄναξ ἀνδρῶν Ἀγαμέμνων,</line><line>ἂν δ' Ὀδυσεὺς πολύμητις: ἀτὰρ κήρυκες ἀγαυοὶ</line><line>ὅρκια πιστὰ θεῶν σύναγον, κρητῆρι δὲ οἶνον</line><line>μίσγον, ἀτὰρ βασιλεῦσιν ὕδωρ ἐπὶ χεῖρας ἔχευαν.</line><line>Ἀτρεΐδης δὲ ἐρυσσάμενος χείρεσσι μάχαιραν,</line><line>ἥ οἱ πὰρ ξίφεος μέγα κουλεόν αἰὲν ἄωρτο,</line><line>ἀρνῶν ἐκ κεφαλέων τάμνε τρίχας: αὐτὰρ ἔπειτα</line><line>κήρυκες Τρώων καὶ Ἀχαιῶν νεῖμαν ἀρίστοις.</line></lvl5><lvl5 ln="3.275" d="Agamemnon swears an oath" c="BFFF00" f="010000" sz="22"><line>τοῖσιν δ' Ἀτρεΐδης μεγάλ' εὔχετο χεῖρας ἀνασχών:</line><line>Ζεῦ πάτερ Ἴδηθεν μεδέων κύδιστε μέγιστε,</line><line>Ἠέλιός θ', ὃς πάντ' ἐφορᾷς καὶ πάντ' ἐπακούεις,</line><line>καὶ ποταμοὶ καὶ γαῖα, καὶ οἳ ὑπένερθε καμόντας</line><line>ἀνθρώπους τίνυσθον ὅτις κ' ἐπίορκον ὀμόσσῃ,</line><line>ὑμεῖς μάρτυροι ἔστε, φυλάσσετε δ' ὅρκια πιστά:</line><line>εἰ μέν κεν Μενέλαον Ἀλέξανδρος καταπέφνῃ</line><line>αὐτὸς ἔπειθ' Ἑλένην ἐχέτω καὶ κτήματα πάντα,</line><line>ἡμεῖς δ' ἐν νήεσσι νεώμεθα ποντοπόροισιν:</line><line>εἰ δέ κ' Ἀλέξανδρον κτείνῃ ξανθὸς Μενέλαος,</line><line>Τρῶας ἔπειθ' Ἑλένην καὶ κτήματα πάντ' ἀποδοῦναι,</line><line>τιμὴν δ' Ἀργείοις ἀποτινέμεν ἥν τιν' ἔοικεν,</line><line>ἥ τε καὶ ἐσσομένοισι μετ' ἀνθρώποισι πέληται.</line><line>εἰ δ' ἂν ἐμοὶ τιμὴν Πρίαμος Πριάμοιό τε παῖδες</line><line>τίνειν οὐκ ἐθέλωσιν Ἀλεξάνδροιο πεσόντος,</line><line>αὐτὰρ ἐγὼ καὶ ἔπειτα μαχήσομαι εἵνεκα ποινῆς</line><line>αὖθι μένων, ἧός κε τέλος πολέμοιο κιχείω.</line><line>ἦ, καὶ ἀπὸ στομάχους ἀρνῶν τάμε νηλέϊ χαλκῷ:</line><line>καὶ τοὺς μὲν κατέθηκεν ἐπὶ χθονὸς ἀσπαίροντας</line><line>θυμοῦ δευομένους: ἀπὸ γὰρ μένος εἵλετο χαλκός.</line><line>οἶνον δ' ἐκ κρητῆρος ἀφυσσόμενοι δεπάεσσιν</line><line>ἔκχεον, ἠδ' εὔχοντο θεοῖς αἰειγενέτῃσιν.</line></lvl5><lvl5 ln="3.297" d="the people's prayer" c="BFFF00" f="010000" sz="6"><line>ὧδε δέ τις εἴπεσκεν Ἀχαιῶν τε Τρώων τε:</line><line>Ζεῦ κύδιστε μέγιστε καὶ ἀθάνατοι θεοὶ ἄλλοι</line><line>ὁππότεροι πρότεροι ὑπὲρ ὅρκια πημήνειαν</line><line>ὧδέ σφ' ἐγκέφαλος χαμάδις ῥέοι ὡς ὅδε οἶνος</line><line>αὐτῶν καὶ τεκέων, ἄλοχοι δ' ἄλλοισι δαμεῖεν.</line><line>ὣς ἔφαν, οὐδ' ἄρα πώ σφιν ἐπεκραίαινε Κρονίων.</line></lvl5><lvl5 ln="3.303" d="Priam goes back to Troy" c="BFFF00" f="010000" sz="11"><line>τοῖσι δὲ Δαρδανίδης Πρίαμος μετὰ μῦθον ἔειπε:</line><line>κέκλυτέ μευ Τρῶες καὶ ἐϋκνήμιδες Ἀχαιοί:</line><line>ἤτοι ἐγὼν εἶμι προτὶ Ἴλιον ἠνεμόεσσαν</line><line>ἄψ, ἐπεὶ οὔ πω τλήσομ' ἐν ὀφθαλμοῖσιν ὁρᾶσθαι</line><line>μαρνάμενον φίλον υἱὸν ἀρηϊφίλῳ Μενελάῳ:</line><line>Ζεὺς μέν που τό γε οἶδε καὶ ἀθάνατοι θεοὶ ἄλλοι</line><line>ὁπποτέρῳ θανάτοιο τέλος πεπρωμένον ἐστίν.</line><line>ἦ ῥα καὶ ἐς δίφρον ἄρνας θέτο ἰσόθεος φώς,</line><line>ἂν δ' ἄρ' ἔβαιν' αὐτός, κατὰ δ' ἡνία τεῖνεν ὀπίσσω:</line><line>πὰρ δέ οἱ Ἀντήνωρ περικαλλέα βήσετο δίφρον.</line><line>τὼ μὲν ἄρ' ἄψορροι προτὶ Ἴλιον ἀπονέοντο:</line></lvl5><lvl5 ln="3.314" d="Hector and Od. make arrangements for the duel" c="BFFF00" f="010000" sz="14"><line>Ἕκτωρ δὲ Πριάμοιο πάϊς καὶ δῖος Ὀδυσσεὺς</line><line>χῶρον μὲν πρῶτον διεμέτρεον, αὐτὰρ ἔπειτα</line><line>κλήρους ἐν κυνέῃ χαλκήρεϊ πάλλον ἑλόντες,</line><line>ὁππότερος δὴ πρόσθεν ἀφείη χάλκεον ἔγχος.</line><line>λαοὶ δ' ἠρήσαντο, θεοῖσι δὲ χεῖρας ἀνέσχον,</line><line>ὧδε δέ τις εἴπεσκεν Ἀχαιῶν τε Τρώων τε:</line><line>Ζεῦ πάτερ Ἴδηθεν μεδέων κύδιστε μέγιστε</line><line>ὁππότερος τάδε ἔργα μετ' ἀμφοτέροισιν ἔθηκε,</line><line>τὸν δὸς ἀποφθίμενον δῦναι δόμον Ἄϊδος εἴσω,</line><line>ἡμῖν δ' αὖ φιλότητα καὶ ὅρκια πιστὰ γενέσθαι.</line><line>ὣς ἄρ' ἔφαν, πάλλεν δὲ μέγας κορυθαίολος Ἕκτωρ</line><line>ἂψ ὁρόων: Πάριος δὲ θοῶς ἐκ κλῆρος ὄρουσεν.</line><line>οἳ μὲν ἔπειθ' ἵζοντο κατὰ στίχας, ἧχι ἑκάστῳ</line><line>ἵπποι ἀερσίποδες καὶ ποικίλα τεύχε' ἔκειτο:</line></lvl5><lvl5 ln="3.328" d="Paris and Men. put on armour" c="BFFF00" f="010000" sz="12"><line>αὐτὰρ ὅ γ' ἀμφ' ὤμοισιν ἐδύσετο τεύχεα καλὰ</line><line>δῖος Ἀλέξανδρος Ἑλένης πόσις ἠϋκόμοιο.</line><line>κνημῖδας μὲν πρῶτα περὶ κνήμῃσιν ἔθηκε</line><line>καλάς, ἀργυρέοισιν ἐπισφυρίοις ἀραρυίας:</line><line>δεύτερον αὖ θώρηκα περὶ στήθεσσιν ἔδυνεν</line><line>οἷο κασιγνήτοιο Λυκάονος: ἥρμοσε δ' αὐτῷ.</line><line>ἀμφὶ δ' ἄρ' ὤμοισιν βάλετο ξίφος ἀργυρόηλον</line><line>χάλκεον, αὐτὰρ ἔπειτα σάκος μέγα τε στιβαρόν τε:</line><line>κρατὶ δ' ἐπ' ἰφθίμῳ κυνέην εὔτυκτον ἔθηκεν</line><line>ἵππουριν: δεινὸν δὲ λόφος καθύπερθεν ἔνευεν:</line><line>εἵλετο δ' ἄλκιμον ἔγχος, ὅ οἱ παλάμηφιν ἀρήρει.</line><line>ὣς δ' αὔτως Μενέλαος ἀρήϊος ἔντε' ἔδυνεν.</line></lvl5></lvl4><lvl4 ln="3.340" d="No Paris on the battlefield" sz="122"><lvl5 ln="3.340" d="Menelaos' and Paris' abortive duel" c="BFFF00" f="010000" sz="34"><line>οἳ δ' ἐπεὶ οὖν ἑκάτερθεν ὁμίλου θωρήχθησαν,</line><line>ἐς μέσσον Τρώων καὶ Ἀχαιῶν ἐστιχόωντο</line><line>δεινὸν δερκόμενοι: θάμβος δ' ἔχεν εἰσορόωντας</line><line>Τρῶάς θ' ἱπποδάμους καὶ ἐϋκνήμιδας Ἀχαιούς.</line><line>καί ῥ' ἐγγὺς στήτην διαμετρητῷ ἐνὶ χώρῳ</line><line>σείοντ' ἐγχείας ἀλλήλοισιν κοτέοντε.</line><line>πρόσθε δ' Ἀλέξανδρος προΐει δολιχόσκιον ἔγχος,</line><line>καὶ βάλεν Ἀτρεΐδαο κατ' ἀσπίδα πάντοσε ἴσην,</line><line>οὐδ' ἔρρηξεν χαλκός, ἀνεγνάμφθη δέ οἱ αἰχμὴ</line><line>ἀσπίδ' ἐνὶ κρατερῇ: ὃ δὲ δεύτερον ὄρνυτο χαλκῷ</line><line>Ἀτρεΐδης Μενέλαος ἐπευξάμενος Διὶ πατρί:</line><line>Ζεῦ ἄνα δὸς τίσασθαι ὅ με πρότερος κάκ' ἔοργε</line><line>δῖον Ἀλέξανδρον, καὶ ἐμῇς ὑπὸ χερσὶ δάμασσον,</line><line>ὄφρα τις ἐρρίγῃσι καὶ ὀψιγόνων ἀνθρώπων</line><line>ξεινοδόκον κακὰ ῥέξαι, ὅ κεν φιλότητα παράσχῃ.</line><line>ἦ ῥα καὶ ἀμπεπαλὼν προΐει δολιχόσκιον ἔγχος,</line><line>καὶ βάλε Πριαμίδαο κατ' ἀσπίδα πάντοσε ἴσην:</line><line>διὰ μὲν ἀσπίδος ἦλθε φαεινῆς ὄβριμον ἔγχος,</line><line>καὶ διὰ θώρηκος πολυδαιδάλου ἠρήρειστο:</line><line>ἀντικρὺ δὲ παραὶ λαπάρην διάμησε χιτῶνα</line><line>ἔγχος: ὃ δ' ἐκλίνθη καὶ ἀλεύατο κῆρα μέλαιναν.</line><line>Ἀτρεΐδης δὲ ἐρυσσάμενος ξίφος ἀργυρόηλον</line><line>πλῆξεν ἀνασχόμενος κόρυθος φάλον: ἀμφὶ δ' ἄρ' αὐτῷ</line><line>τριχθά τε καὶ τετραχθὰ διατρυφὲν ἔκπεσε χειρός.</line><line>Ἀτρεΐδης δ' ᾤμωξεν ἰδὼν εἰς οὐρανὸν εὐρύν:</line><line>Ζεῦ πάτερ οὔ τις σεῖο θεῶν ὀλοώτερος ἄλλος:</line><line>ἦ τ' ἐφάμην τίσασθαι Ἀλέξανδρον κακότητος:</line><line>νῦν δέ μοι ἐν χείρεσσιν ἄγη ξίφος, ἐκ δέ μοι ἔγχος</line><line>ἠΐχθη παλάμηφιν ἐτώσιον, οὐδ' ἔβαλόν μιν.</line><line>ἦ καὶ ἐπαΐξας κόρυθος λάβεν ἱπποδασείης,</line><line>ἕλκε δ' ἐπιστρέψας μετ' ἐϋκνήμιδας Ἀχαιούς:</line><line>ἄγχε δέ μιν πολύκεστος ἱμὰς ἁπαλὴν ὑπὸ δειρήν,</line><line>ὅς οἱ ὑπ' ἀνθερεῶνος ὀχεὺς τέτατο τρυφαλείης.</line><line>καί νύ κεν εἴρυσσέν τε καὶ ἄσπετον ἤρατο κῦδος,</line></lvl5><lvl5 ln="3.374" d="Paris in Helen's bedroom, she rebukes him" c="BFFF00" f="010000" sz="75"><line>εἰ μὴ ἄρ' ὀξὺ νόησε Διὸς θυγάτηρ Ἀφροδίτη,</line><line>ἥ οἱ ῥῆξεν ἱμάντα βοὸς ἶφι κταμένοιο:</line><line>κεινὴ δὲ τρυφάλεια ἅμ' ἕσπετο χειρὶ παχείῃ.</line><line>τὴν μὲν ἔπειθ' ἥρως μετ' ἐϋκνήμιδας Ἀχαιοὺς</line><line>ῥῖψ' ἐπιδινήσας, κόμισαν δ' ἐρίηρες ἑταῖροι:</line><line>αὐτὰρ ὃ ἂψ ἐπόρουσε κατακτάμεναι μενεαίνων</line><line>ἔγχεϊ χαλκείῳ: τὸν δ' ἐξήρπαξ' Ἀφροδίτη</line><line>ῥεῖα μάλ' ὥς τε θεός, ἐκάλυψε δ' ἄρ' ἠέρι πολλῇ,</line><line>κὰδ δ' εἷσ' ἐν θαλάμῳ εὐώδεϊ κηώεντι.</line><line>αὐτὴ δ' αὖ Ἑλένην καλέουσ' ἴε: τὴν δὲ κίχανε</line><line>πύργῳ ἐφ' ὑψηλῷ, περὶ δὲ Τρῳαὶ ἅλις ἦσαν:</line><line>χειρὶ δὲ νεκταρέου ἑανοῦ ἐτίναξε λαβοῦσα,</line><line>γρηῒ δέ μιν ἐϊκυῖα παλαιγενέϊ προσέειπεν</line><line>εἰροκόμῳ, ἥ οἱ Λακεδαίμονι ναιετοώσῃ</line><line>ἤσκειν εἴρια καλά, μάλιστα δέ μιν φιλέεσκε:</line><line>τῇ μιν ἐεισαμένη προσεφώνεε δῖ' Ἀφροδίτη:</line><line>δεῦρ' ἴθ': Ἀλέξανδρός σε καλεῖ οἶκον δὲ νέεσθαι.</line><line>κεῖνος ὅ γ' ἐν θαλάμῳ καὶ δινωτοῖσι λέχεσσι</line><line>κάλλεΐ τε στίλβων καὶ εἵμασιν: οὐδέ κε φαίης</line><line>ἀνδρὶ μαχεσσάμενον τόν γ' ἐλθεῖν, ἀλλὰ χορὸν δὲ</line><line>ἔρχεσθ', ἠὲ χοροῖο νέον λήγοντα καθίζειν.</line><line>ὣς φάτο, τῇ δ' ἄρα θυμὸν ἐνὶ στήθεσσιν ὄρινε:</line><line>καί ῥ' ὡς οὖν ἐνόησε θεᾶς περικαλλέα δειρὴν</line><line>στήθεά θ' ἱμερόεντα καὶ ὄμματα μαρμαίροντα,</line><line>θάμβησέν τ' ἄρ' ἔπειτα ἔπος τ' ἔφατ' ἔκ τ' ὀνόμαζε:</line><line>δαιμονίη, τί με ταῦτα λιλαίεαι ἠπεροπεύειν;</line><line>ἦ πῄ με προτέρω πολίων εὖ ναιομενάων</line><line>ἄξεις, ἢ Φρυγίης ἢ Μῃονίης ἐρατεινῆς,</line><line>εἴ τίς τοι καὶ κεῖθι φίλος μερόπων ἀνθρώπων:</line><line>οὕνεκα δὴ νῦν δῖον Ἀλέξανδρον Μενέλαος</line><line>νικήσας ἐθέλει στυγερὴν ἐμὲ οἴκαδ' ἄγεσθαι,</line><line>τοὔνεκα δὴ νῦν δεῦρο δολοφρονέουσα παρέστης;</line><line>ἧσο παρ' αὐτὸν ἰοῦσα, θεῶν δ' ἀπόεικε κελεύθου,</line><line>μηδ' ἔτι σοῖσι πόδεσσιν ὑποστρέψειας Ὄλυμπον,</line><line>ἀλλ' αἰεὶ περὶ κεῖνον ὀΐζυε καί ἑ φύλασσε,</line><line>εἰς ὅ κέ σ' ἢ ἄλοχον ποιήσεται ἢ ὅ γε δούλην.</line><line>κεῖσε δ' ἐγὼν οὐκ εἶμι: νεμεσσητὸν δέ κεν εἴη:</line><line>κείνου πορσανέουσα λέχος: Τρῳαὶ δέ μ' ὀπίσσω</line><line>πᾶσαι μωμήσονται: ἔχω δ' ἄχε' ἄκριτα θυμῷ.</line><line>τὴν δὲ χολωσαμένη προσεφώνεε δῖ' Ἀφροδίτη:</line><line>μή μ' ἔρεθε σχετλίη, μὴ χωσαμένη σε μεθείω,</line><line>τὼς δέ σ' ἀπεχθήρω ὡς νῦν ἔκπαγλ' ἐφίλησα,</line><line>μέσσῳ δ' ἀμφοτέρων μητίσομαι ἔχθεα λυγρὰ</line><line>Τρώων καὶ Δαναῶν, σὺ δέ κεν κακὸν οἶτον ὄληαι.</line><line>ὣς ἔφατ', ἔδεισεν δ' Ἑλένη Διὸς ἐκγεγαυῖα,</line><line>βῆ δὲ κατασχομένη ἑανῷ ἀργῆτι φαεινῷ</line><line>σιγῇ, πάσας δὲ Τρῳὰς λάθεν: ἦρχε δὲ δαίμων.</line><line>αἳ δ' ὅτ' Ἀλεξάνδροιο δόμον περικαλλέ' ἵκοντο,</line><line>ἀμφίπολοι μὲν ἔπειτα θοῶς ἐπὶ ἔργα τράποντο,</line><line>ἣ δ' εἰς ὑψόροφον θάλαμον κίε δῖα γυναικῶν.</line><line>τῇ δ' ἄρα δίφρον ἑλοῦσα φιλομειδὴς Ἀφροδίτη</line><line>ἀντί' Ἀλεξάνδροιο θεὰ κατέθηκε φέρουσα:</line><line>ἔνθα κάθιζ' Ἑλένη κούρη Διὸς αἰγιόχοιο</line><line>ὄσσε πάλιν κλίνασα, πόσιν δ' ἠνίπαπε μύθῳ:</line><line>ἤλυθες ἐκ πολέμου: ὡς ὤφελες αὐτόθ' ὀλέσθαι</line><line>ἀνδρὶ δαμεὶς κρατερῷ, ὃς ἐμὸς πρότερος πόσις ἦεν.</line><line>ἦ μὲν δὴ πρίν γ' εὔχε' ἀρηϊφίλου Μενελάου</line><line>σῇ τε βίῃ καὶ χερσὶ καὶ ἔγχεϊ φέρτερος εἶναι:</line><line>ἀλλ' ἴθι νῦν προκάλεσσαι ἀρηΐφιλον Μενέλαον</line><line>ἐξαῦτις μαχέσασθαι ἐναντίον: ἀλλά σ' ἔγωγε</line><line>παύεσθαι κέλομαι, μηδὲ ξανθῷ Μενελάῳ</line><line>ἀντίβιον πόλεμον πολεμίζειν ἠδὲ μάχεσθαι</line><line>ἀφραδέως, μή πως τάχ' ὑπ' αὐτοῦ δουρὶ δαμήῃς.</line><line>τὴν δὲ Πάρις μύθοισιν ἀμειβόμενος προσέειπε:</line><line>μή με γύναι χαλεποῖσιν ὀνείδεσι θυμὸν ἔνιπτε:</line><line>νῦν μὲν γὰρ Μενέλαος ἐνίκησεν σὺν Ἀθήνῃ,</line><line>κεῖνον δ' αὖτις ἐγώ: πάρα γὰρ θεοί εἰσι καὶ ἡμῖν.</line><line>ἀλλ' ἄγε δὴ φιλότητι τραπείομεν εὐνηθέντε:</line><line>οὐ γάρ πώ ποτέ μ' ὧδέ γ' ἔρως φρένας ἀμφεκάλυψεν,</line><line>οὐδ' ὅτε σε πρῶτον Λακεδαίμονος ἐξ ἐρατεινῆς</line><line>ἔπλεον ἁρπάξας ἐν ποντοπόροισι νέεσσι,</line><line>νήσῳ δ' ἐν Κραναῇ ἐμίγην φιλότητι καὶ εὐνῇ,</line><line>ὥς σεο νῦν ἔραμαι καί με γλυκὺς ἵμερος αἱρεῖ.</line><line>ἦ ῥα, καὶ ἄρχε λέχος δὲ κιών: ἅμα δ' εἵπετ' ἄκοιτις.</line><line>τὼ μὲν ἄρ' ἐν τρητοῖσι κατεύνασθεν λεχέεσσιν,</line></lvl5><lvl5 ln="3.449" d="No Paris on the battlefield, Aga. claims victory" c="BFFF00" f="010000" sz="13"><line>Ἀτρεΐδης δ' ἀν' ὅμιλον ἐφοίτα θηρὶ ἐοικὼς</line><line>εἴ που ἐσαθρήσειεν Ἀλέξανδρον θεοειδέα.</line><line>ἀλλ' οὔ τις δύνατο Τρώων κλειτῶν τ' ἐπικούρων</line><line>δεῖξαι Ἀλέξανδρον τότ' ἀρηϊφίλῳ Μενελάῳ:</line><line>οὐ μὲν γὰρ φιλότητί γ' ἐκεύθανον εἴ τις ἴδοιτο:</line><line>ἶσον γάρ σφιν πᾶσιν ἀπήχθετο κηρὶ μελαίνῃ.</line><line>τοῖσι δὲ καὶ μετέειπεν ἄναξ ἀνδρῶν Ἀγαμέμνων:</line><line>κέκλυτέ μευ Τρῶες καὶ Δάρδανοι ἠδ' ἐπίκουροι:</line><line>νίκη μὲν δὴ φαίνετ' ἀρηϊφίλου Μενελάου,</line><line>ὑμεῖς δ' Ἀργείην Ἑλένην καὶ κτήμαθ' ἅμ' αὐτῇ</line><line>ἔκδοτε, καὶ τιμὴν ἀποτινέμεν ἥν τιν' ἔοικεν,</line><line>ἥ τε καὶ ἐσσομένοισι μετ' ἀνθρώποισι πέληται.</line><line>ὣς ἔφατ' Ἀτρεΐδης, ἐπὶ δ' ᾔνεον ἄλλοι Ἀχαιοί.</line></lvl5></lvl4></lvl3><lvl3 ln="4.1" d="The Gods choose war" sz="219"><lvl4 ln="4.1" d="Zeus proposes peace, but accepts war" sz="126"><lvl5 ln="4.1" d="Zeus proposes peace, let Troy survive" c="98CC00" sz="19"><line>οἳ δὲ θεοὶ πὰρ Ζηνὶ καθήμενοι ἠγορόωντο</line><line>χρυσέῳ ἐν δαπέδῳ, μετὰ δέ σφισι πότνια Ἥβη</line><line>νέκταρ ἐοινοχόει: τοὶ δὲ χρυσέοις δεπάεσσι</line><line>δειδέχατ' ἀλλήλους, Τρώων πόλιν εἰσορόωντες:</line><line>αὐτίκ' ἐπειρᾶτο Κρονίδης ἐρεθιζέμεν Ἥρην</line><line>κερτομίοις ἐπέεσσι παραβλήδην ἀγορεύων:</line><line>δοιαὶ μὲν Μενελάῳ ἀρηγόνες εἰσὶ θεάων</line><line>Ἥρη τ' Ἀργείη καὶ Ἀλαλκομενηῒς Ἀθήνη.</line><line>ἀλλ' ἤτοι ταὶ νόσφι καθήμεναι εἰσορόωσαι</line><line>τέρπεσθον: τῷ δ' αὖτε φιλομειδὴς Ἀφροδίτη</line><line>αἰεὶ παρμέμβλωκε καὶ αὐτοῦ κῆρας ἀμύνει:</line><line>καὶ νῦν ἐξεσάωσεν ὀϊόμενον θανέεσθαι.</line><line>ἀλλ' ἤτοι νίκη μὲν ἀρηϊφίλου Μενελάου:</line><line>ἡμεῖς δὲ φραζώμεθ' ὅπως ἔσται τάδε ἔργα,</line><line>ἤ ῥ' αὖτις πόλεμόν τε κακὸν καὶ φύλοπιν αἰνὴν</line><line>ὄρσομεν, ἦ φιλότητα μετ' ἀμφοτέροισι βάλωμεν.</line><line>εἰ δ' αὖ πως τόδε πᾶσι φίλον καὶ ἡδὺ γένοιτο,</line><line>ἤτοι μὲν οἰκέοιτο πόλις Πριάμοιο ἄνακτος,</line><line>αὖτις δ' Ἀργείην Ἑλένην Μενέλαος ἄγοιτο.</line></lvl5><lvl5 ln="4.20" d="Athena and Hera protest" c="98CC00" sz="10"><line>ὣς ἔφαθ', αἳ δ' ἐπέμυξαν Ἀθηναίη τε καὶ Ἥρη:</line><line>πλησίαι αἵ γ' ἥσθην, κακὰ δὲ Τρώεσσι μεδέσθην.</line><line>ἤτοι Ἀθηναίη ἀκέων ἦν οὐδέ τι εἶπε</line><line>σκυζομένη Διὶ πατρί, χόλος δέ μιν ἄγριος ᾕρει:</line><line>Ἥρῃ δ' οὐκ ἔχαδε στῆθος χόλον, ἀλλὰ προσηύδα:</line><line>αἰνότατε Κρονίδη ποῖον τὸν μῦθον ἔειπες:</line><line>πῶς ἐθέλεις ἅλιον θεῖναι πόνον ἠδ' ἀτέλεστον,</line><line>ἱδρῶ θ' ὃν ἵδρωσα μόγῳ, καμέτην δέ μοι ἵπποι</line><line>λαὸν ἀγειρούσῃ, Πριάμῳ κακὰ τοῖό τε παισίν.</line><line>ἕρδ': ἀτὰρ οὔ τοι πάντες ἐπαινέομεν θεοὶ ἄλλοι.</line></lvl5><lvl5 ln="4.30" d="Zeus: I may sack your cities..." c="BFFF00" sz="20"><lvl6 ln="4.30" d="Zeus: why are you so angry with the Trojans" sz="9"><line>τὴν δὲ μέγ' ὀχθήσας προσέφη νεφεληγερέτα Ζεύς:</line><line>δαιμονίη τί νύ σε Πρίαμος Πριάμοιό τε παῖδες</line><line>τόσσα κακὰ ῥέζουσιν, ὅ τ' ἀσπερχὲς μενεαίνεις</line><line>Ἰλίου ἐξαλαπάξαι ἐϋκτίμενον πτολίεθρον;</line><line>εἰ δὲ σύ γ' εἰσελθοῦσα πύλας καὶ τείχεα μακρὰ</line><line>ὠμὸν βεβρώθοις Πρίαμον Πριάμοιό τε παῖδας</line><line>ἄλλους τε Τρῶας, τότε κεν χόλον ἐξακέσαιο.</line><line>ἕρξον ὅπως ἐθέλεις: μὴ τοῦτό γε νεῖκος ὀπίσσω</line><line>σοὶ καὶ ἐμοὶ μέγ' ἔρισμα μετ' ἀμφοτέροισι γένηται.</line></lvl6><lvl6 ln="4.39" d="if I want your cities, you must let me" sz="5"><line>ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:</line><line>ὁππότε κεν καὶ ἐγὼ μεμαὼς πόλιν ἐξαλαπάξαι</line><line>τὴν ἐθέλω ὅθι τοι φίλοι ἀνέρες ἐγγεγάασι,</line><line>μή τι διατρίβειν τὸν ἐμὸν χόλον, ἀλλά μ' ἐᾶσαι:</line><line>καὶ γὰρ ἐγὼ σοὶ δῶκα ἑκὼν ἀέκοντί γε θυμῷ:</line></lvl6><lvl6 ln="4.44" d="because I loved Ilium" sz="6"><line>αἳ γὰρ ὑπ' ἠελίῳ τε καὶ οὐρανῷ ἀστερόεντι</line><line>ναιετάουσι πόληες ἐπιχθονίων ἀνθρώπων,</line><line>τάων μοι περὶ κῆρι τιέσκετο Ἴλιος ἱρὴ</line><line>καὶ Πρίαμος καὶ λαὸς ἐϋμμελίω Πριάμοιο.</line><line>οὐ γάρ μοί ποτε βωμὸς ἐδεύετο δαιτὸς ἐΐσης</line><line>λοιβῆς τε κνίσης τε: τὸ γὰρ λάχομεν γέρας ἡμεῖς.</line></lvl6></lvl5><lvl5 ln="4.50" d="Hera proposes war, Zeus accepts, sends Athena" c="729900" f="FFFFFF" sz="19"><lvl6 ln="4.50" d="Hera: if you want them you can have them" sz="7"><line>τὸν δ' ἠμείβετ' ἔπειτα βοῶπις πότνια Ἥρη:</line><line>ἤτοι ἐμοὶ τρεῖς μὲν πολὺ φίλταταί εἰσι πόληες</line><line>Ἄργός τε Σπάρτη τε καὶ εὐρυάγυια Μυκήνη:</line><line>τὰς διαπέρσαι ὅτ' ἄν τοι ἀπέχθωνται περὶ κῆρι:</line><line>τάων οὔ τοι ἐγὼ πρόσθ' ἵσταμαι οὐδὲ μεγαίρω.</line><line>εἴ περ γὰρ φθονέω τε καὶ οὐκ εἰῶ διαπέρσαι,</line><line>οὐκ ἀνύω φθονέουσ' ἐπεὶ ἦ πολὺ φέρτερός ἐσσι.</line></lvl6><lvl6 ln="4.57" d="but I am a god, too" sz="7"><line>ἀλλὰ χρὴ καὶ ἐμὸν θέμεναι πόνον οὐκ ἀτέλεστον:</line><line>καὶ γὰρ ἐγὼ θεός εἰμι, γένος δέ μοι ἔνθεν ὅθεν σοί,</line><line>καί με πρεσβυτάτην τέκετο Κρόνος ἀγκυλομήτης,</line><line>ἀμφότερον γενεῇ τε καὶ οὕνεκα σὴ παράκοιτις</line><line>κέκλημαι, σὺ δὲ πᾶσι μετ' ἀθανάτοισιν ἀνάσσεις.</line><line>ἀλλ' ἤτοι μὲν ταῦθ' ὑποείξομεν ἀλλήλοισι,</line><line>σοὶ μὲν ἐγώ, σὺ δ' ἐμοί: ἐπὶ δ' ἕψονται θεοὶ ἄλλοι</line></lvl6><lvl6 ln="4.64" d="let Athena make the Trojans break the oath" sz="5"><line>ἀθάνατοι: σὺ δὲ θᾶσσον Ἀθηναίῃ ἐπιτεῖλαι</line><line>ἐλθεῖν ἐς Τρώων καὶ Ἀχαιῶν φύλοπιν αἰνήν,</line><line>πειρᾶν δ' ὥς κε Τρῶες ὑπερκύδαντας Ἀχαιοὺς</line><line>ἄρξωσι πρότεροι ὑπὲρ ὅρκια δηλήσασθαι.</line><line>ὣς ἔφατ', οὐδ' ἀπίθησε πατὴρ ἀνδρῶν τε θεῶν τε:</line></lvl6></lvl5><lvl5 ln="4.69" d="Athena persuades Pandaros" c="729900" f="FFFFFF" sz="58"><lvl6 ln="4.69" d="Zeus agrees, orders Athena to let the Trojans break their oath" c="000000" sz="6"><line>αὐτίκ' Ἀθηναίην ἔπεα πτερόεντα προσηύδα:</line><line>αἶψα μάλ' ἐς στρατὸν ἐλθὲ μετὰ Τρῶας καὶ Ἀχαιούς,</line><line>πειρᾶν δ' ὥς κε Τρῶες ὑπερκύδαντας Ἀχαιοὺς</line><line>ἄρξωσι πρότεροι ὑπὲρ ὅρκια δηλήσασθαι.</line><line>ὣς εἰπὼν ὄτρυνε πάρος μεμαυῖαν Ἀθήνην,</line><line>βῆ δὲ κατ' Οὐλύμποιο καρήνων ἀΐξασα.</line></lvl6><lvl6 ln="4.75" d="Athena comes down, the people are stunned" c="000000" sz="11"><line>οἷον δ' ἀστέρα ἧκε Κρόνου πάϊς ἀγκυλομήτεω</line><line>ἢ ναύτῃσι τέρας ἠὲ στρατῷ εὐρέϊ λαῶν</line><line>λαμπρόν: τοῦ δέ τε πολλοὶ ἀπὸ σπινθῆρες ἵενται:</line><line>τῷ ἐϊκυῖ' ἤϊξεν ἐπὶ χθόνα Παλλὰς Ἀθήνη,</line><line>κὰδ δ' ἔθορ' ἐς μέσσον: θάμβος δ' ἔχεν εἰσορόωντας</line><line>Τρῶάς θ' ἱπποδάμους καὶ ἐϋκνήμιδας Ἀχαιούς:</line><line>ὧδε δέ τις εἴπεσκεν ἰδὼν ἐς πλησίον ἄλλον:</line><line>ἦ ῥ' αὖτις πόλεμός τε κακὸς καὶ φύλοπις αἰνὴ</line><line>ἔσσεται, ἢ φιλότητα μετ' ἀμφοτέροισι τίθησι</line><line>Ζεύς, ὅς τ' ἀνθρώπων ταμίης πολέμοιο τέτυκται.</line><line>ὣς ἄρα τις εἴπεσκεν Ἀχαιῶν τε Τρώων τε.</line></lvl6><lvl6 ln="4.86" d="Athena finds Pandaros" c="000000" sz="6"><line>ἣ δ' ἀνδρὶ ἰκέλη Τρώων κατεδύσεθ' ὅμιλον</line><line>Λαοδόκῳ Ἀντηνορίδῃ κρατερῷ αἰχμητῇ,</line><line>Πάνδαρον ἀντίθεον διζημένη εἴ που ἐφεύροι.</line><line>εὗρε Λυκάονος υἱὸν ἀμύμονά τε κρατερόν τε</line><line>ἑσταότ': ἀμφὶ δέ μιν κρατεραὶ στίχες ἀσπιστάων</line><line>λαῶν, οἵ οἱ ἕποντο ἀπ' Αἰσήποιο ῥοάων:</line></lvl6><lvl6 ln="4.92" d="'you will be rewarded if you shoot Menelaos'" c="000000" sz="9"><line>ἀγχοῦ δ' ἱσταμένη ἔπεα πτερόεντα προσηύδα:</line><line>ἦ ῥά νύ μοί τι πίθοιο Λυκάονος υἱὲ δαΐφρον.</line><line>τλαίης κεν Μενελάῳ ἐπιπροέμεν ταχὺν ἰόν,</line><line>πᾶσι δέ κε Τρώεσσι χάριν καὶ κῦδος ἄροιο,</line><line>ἐκ πάντων δὲ μάλιστα Ἀλεξάνδρῳ βασιλῆϊ.</line><line>τοῦ κεν δὴ πάμπρωτα παρ' ἀγλαὰ δῶρα φέροιο,</line><line>αἴ κεν ἴδῃ Μενέλαον ἀρήϊον Ἀτρέος υἱὸν</line><line>σῷ βέλεϊ δμηθέντα πυρῆς ἐπιβάντ' ἀλεγεινῆς.</line><line>ἀλλ' ἄγ' ὀΐστευσον Μενελάου κυδαλίμοιο,</line></lvl6><lvl6 ln="4.101" d="'offer a sacrifice to Apollo'" c="000000" sz="4"><line>εὔχεο δ' Ἀπόλλωνι Λυκηγενέϊ κλυτοτόξῳ</line><line>ἀρνῶν πρωτογόνων ῥέξειν κλειτὴν ἑκατόμβην</line><line>οἴκαδε νοστήσας ἱερῆς εἰς ἄστυ Ζελείης.</line><line>ὣς φάτ' Ἀθηναίη, τῷ δὲ φρένας ἄφρονι πεῖθεν:</line></lvl6><lvl6 ln="4.105" d="Pandaros prepares his bow" c="000000" sz="14"><line>αὐτίκ' ἐσύλα τόξον ἐΰξοον ἰξάλου αἰγὸς</line><line>ἀγρίου, ὅν ῥά ποτ' αὐτὸς ὑπὸ στέρνοιο τυχήσας</line><line>πέτρης ἐκβαίνοντα δεδεγμένος ἐν προδοκῇσι</line><line>βεβλήκει πρὸς στῆθος: ὃ δ' ὕπτιος ἔμπεσε πέτρῃ.</line><line>τοῦ κέρα ἐκ κεφαλῆς ἑκκαιδεκάδωρα πεφύκει:</line><line>καὶ τὰ μὲν ἀσκήσας κεραοξόος ἤραρε τέκτων,</line><line>πᾶν δ' εὖ λειήνας χρυσέην ἐπέθηκε κορώνην.</line><line>καὶ τὸ μὲν εὖ κατέθηκε τανυσσάμενος ποτὶ γαίῃ</line><line>ἀγκλίνας: πρόσθεν δὲ σάκεα σχέθον ἐσθλοὶ ἑταῖροι</line><line>μὴ πρὶν ἀναΐξειαν ἀρήϊοι υἷες Ἀχαιῶν</line><line>πρὶν βλῆσθαι Μενέλαον ἀρήϊον Ἀτρέος υἱόν.</line><line>αὐτὰρ ὁ σύλα πῶμα φαρέτρης, ἐκ δ' ἕλετ' ἰὸν</line><line>ἀβλῆτα πτερόεντα μελαινέων ἕρμ' ὀδυνάων:</line><line>αἶψα δ' ἐπὶ νευρῇ κατεκόσμει πικρὸν ὀϊστόν,</line></lvl6><lvl6 ln="4.119" d="prays to Apollo" c="000000" sz="3"><line>εὔχετο δ' Ἀπόλλωνι Λυκηγενέϊ κλυτοτόξῳ</line><line>ἀρνῶν πρωτογόνων ῥέξειν κλειτὴν ἑκατόμβην</line><line>οἴκαδε νοστήσας ἱερῆς εἰς ἄστυ Ζελείης.</line></lvl6><lvl6 ln="4.122" d="makes his shot" c="000000" sz="5"><line>ἕλκε δ' ὁμοῦ γλυφίδας τε λαβὼν καὶ νεῦρα βόεια:</line><line>νευρὴν μὲν μαζῷ πέλασεν, τόξῳ δὲ σίδηρον.</line><line>αὐτὰρ ἐπεὶ δὴ κυκλοτερὲς μέγα τόξον ἔτεινε,</line><line>λίγξε βιός, νευρὴ δὲ μέγ' ἴαχεν, ἆλτο δ' ὀϊστὸς</line><line>ὀξυβελὴς καθ' ὅμιλον ἐπιπτέσθαι μενεαίνων.</line></lvl6></lvl5></lvl4><lvl4 ln="4.127" d="the cause of the war" sz="26"><lvl5 ln="4.127" d="Athena wards off the arrow a bit" c="00BFFF" f="FFFFFF" sz="7"><line>οὐδὲ σέθεν Μενέλαε θεοὶ μάκαρες λελάθοντο</line><line>ἀθάνατοι, πρώτη δὲ Διὸς θυγάτηρ ἀγελείη,</line><line>ἥ τοι πρόσθε στᾶσα βέλος ἐχεπευκὲς ἄμυνεν.</line><line>ἣ δὲ τόσον μὲν ἔεργεν ἀπὸ χροὸς ὡς ὅτε μήτηρ</line><line>παιδὸς ἐέργῃ μυῖαν ὅθ' ἡδέϊ λέξεται ὕπνῳ,</line><line>αὐτὴ δ' αὖτ' ἴθυνεν ὅθι ζωστῆρος ὀχῆες</line><line>χρύσειοι σύνεχον καὶ διπλόος ἤντετο θώρηξ.</line></lvl5><lvl5 ln="4.134" d="Menelaos' wound" c="33A8CC" f="FFFFFF" sz="12"><line>ἐν δ' ἔπεσε ζωστῆρι ἀρηρότι πικρὸς ὀϊστός:</line><line>διὰ μὲν ἂρ ζωστῆρος ἐλήλατο δαιδαλέοιο,</line><line>καὶ διὰ θώρηκος πολυδαιδάλου ἠρήρειστο</line><line>μίτρης θ', ἣν ἐφόρει ἔρυμα χροὸς ἕρκος ἀκόντων,</line><line>ἥ οἱ πλεῖστον ἔρυτο: διὰ πρὸ δὲ εἴσατο καὶ τῆς.</line><line>ἀκρότατον δ' ἄρ' ὀϊστὸς ἐπέγραψε χρόα φωτός:</line><line>αὐτίκα δ' ἔρρεεν αἷμα κελαινεφὲς ἐξ ὠτειλῆς.</line><line>ὡς δ' ὅτε τίς τ' ἐλέφαντα γυνὴ φοίνικι μιήνῃ</line><line>Μῃονὶς ἠὲ Κάειρα παρήϊον ἔμμεναι ἵππων:</line><line>κεῖται δ' ἐν θαλάμῳ, πολέες τέ μιν ἠρήσαντο</line><line>ἱππῆες φορέειν: βασιλῆϊ δὲ κεῖται ἄγαλμα,</line><line>ἀμφότερον κόσμός θ' ἵππῳ ἐλατῆρί τε κῦδος:</line></lvl5><lvl5 ln="4.146" d="the wound is not fatal" c="00BFFF" f="FFFFFF" sz="7"><line>τοῖοί τοι Μενέλαε μιάνθην αἵματι μηροὶ</line><line>εὐφυέες κνῆμαί τε ἰδὲ σφυρὰ κάλ' ὑπένερθε.</line><line>ῥίγησεν δ' ἄρ' ἔπειτα ἄναξ ἀνδρῶν Ἀγαμέμνων</line><line>ὡς εἶδεν μέλαν αἷμα καταρρέον ἐξ ὠτειλῆς:</line><line>ῥίγησεν δὲ καὶ αὐτὸς ἀρηΐφιλος Μενέλαος.</line><line>ὡς δὲ ἴδεν νεῦρόν τε καὶ ὄγκους ἐκτὸς ἐόντας</line><line>ἄψορρόν οἱ θυμὸς ἐνὶ στήθεσσιν ἀγέρθη.</line></lvl5></lvl4><lvl4 ln="4.153" d="The men choose war" sz="67"><lvl5 ln="4.153" d="Aga.: the oaths will not be in vain, Troy will fall" c="98CC00" sz="16"><line>τοῖς δὲ βαρὺ στενάχων μετέφη κρείων Ἀγαμέμνων</line><line>χειρὸς ἔχων Μενέλαον, ἐπεστενάχοντο δ' ἑταῖροι:</line><line>φίλε κασίγνητε θάνατόν νύ τοι ὅρκι' ἔταμνον</line><line>οἶον προστήσας πρὸ Ἀχαιῶν Τρωσὶ μάχεσθαι,</line><line>ὥς σ' ἔβαλον Τρῶες, κατὰ δ' ὅρκια πιστὰ πάτησαν.</line><line>οὐ μέν πως ἅλιον πέλει ὅρκιον αἷμά τε ἀρνῶν</line><line>σπονδαί τ' ἄκρητοι καὶ δεξιαὶ ᾗς ἐπέπιθμεν.</line><line>εἴ περ γάρ τε καὶ αὐτίκ' Ὀλύμπιος οὐκ ἐτέλεσσεν,</line><line>ἔκ τε καὶ ὀψὲ τελεῖ, σύν τε μεγάλῳ ἀπέτισαν</line><line>σὺν σφῇσιν κεφαλῇσι γυναιξί τε καὶ τεκέεσσιν.</line><line>εὖ γὰρ ἐγὼ τόδε οἶδα κατὰ φρένα καὶ κατὰ θυμόν:</line><line>ἔσσεται ἦμαρ ὅτ' ἄν ποτ' ὀλώλῃ Ἴλιος ἱρὴ</line><line>καὶ Πρίαμος καὶ λαὸς ἐϋμμελίω Πριάμοιο,</line><line>Ζεὺς δέ σφι Κρονίδης ὑψίζυγος αἰθέρι ναίων</line><line>αὐτὸς ἐπισσείῃσιν ἐρεμνὴν αἰγίδα πᾶσι</line><line>τῆσδ' ἀπάτης κοτέων: τὰ μὲν ἔσσεται οὐκ ἀτέλεστα:</line></lvl5><lvl5 ln="4.169" d="but if you die, Troy will not fall, I'll have no honour" c="98CC00" sz="14"><line>ἀλλά μοι αἰνὸν ἄχος σέθεν ἔσσεται ὦ Μενέλαε</line><line>αἴ κε θάνῃς καὶ πότμον ἀναπλήσῃς βιότοιο.</line><line>καί κεν ἐλέγχιστος πολυδίψιον Ἄργος ἱκοίμην:</line><line>αὐτίκα γὰρ μνήσονται Ἀχαιοὶ πατρίδος αἴης:</line><line>κὰδ δέ κεν εὐχωλὴν Πριάμῳ καὶ Τρωσὶ λίποιμεν</line><line>Ἀργείην Ἑλένην: σέο δ' ὀστέα πύσει ἄρουρα</line><line>κειμένου ἐν Τροίῃ ἀτελευτήτῳ ἐπὶ ἔργῳ.</line><line>καί κέ τις ὧδ' ἐρέει Τρώων ὑπερηνορεόντων</line><line>τύμβῳ ἐπιθρῴσκων Μενελάου κυδαλίμοιο:</line><line>αἴθ' οὕτως ἐπὶ πᾶσι χόλον τελέσει' Ἀγαμέμνων,</line><line>ὡς καὶ νῦν ἅλιον στρατὸν ἤγαγεν ἐνθάδ' Ἀχαιῶν,</line><line>καὶ δὴ ἔβη οἶκον δὲ φίλην ἐς πατρίδα γαῖαν</line><line>σὺν κεινῇσιν νηυσὶ λιπὼν ἀγαθὸν Μενέλαον.</line><line>ὥς ποτέ τις ἐρέει: τότε μοι χάνοι εὐρεῖα χθών.</line></lvl5><lvl5 ln="4.183" d="Men.: &quot;don't worry the wound is not fatal&quot;" c="BFFF00" sz="5"><line>τὸν δ' ἐπιθαρσύνων προσέφη ξανθὸς Μενέλαος:</line><line>θάρσει, μηδέ τί πω δειδίσσεο λαὸν Ἀχαιῶν:</line><line>οὐκ ἐν καιρίῳ ὀξὺ πάγη βέλος, ἀλλὰ πάροιθεν</line><line>εἰρύσατο ζωστήρ τε παναίολος ἠδ' ὑπένερθε</line><line>ζῶμά τε καὶ μίτρη, τὴν χαλκῆες κάμον ἄνδρες.</line></lvl5><lvl5 ln="4.188" d="Aga.: a healer will come, sends a herald" c="729900" f="FFFFFF" sz="4"><line>τὸν δ' ἀπαμειβόμενος προσέφη κρείων Ἀγαμέμνων:</line><line>αἲ γὰρ δὴ οὕτως εἴη φίλος ὦ Μενέλαε:</line><line>ἕλκος δ' ἰητὴρ ἐπιμάσσεται ἠδ' ἐπιθήσει</line><line>φάρμαχ' ἅ κεν παύσῃσι μελαινάων ὀδυνάων.</line></lvl5><lvl5 ln="4.192" d="the herald brings Machaon" c="729900" f="FFFFFF" sz="28"><line>ἦ καὶ Ταλθύβιον θεῖον κήρυκα προσηύδα:</line><line>Ταλθύβι' ὅττι τάχιστα Μαχάονα δεῦρο κάλεσσον</line><line>φῶτ' Ἀσκληπιοῦ υἱὸν ἀμύμονος ἰητῆρος,</line><line>ὄφρα ἴδῃ Μενέλαον ἀρήϊον Ἀτρέος υἱόν,</line><line>ὅν τις ὀϊστεύσας ἔβαλεν τόξων ἐῢ εἰδὼς</line><line>Τρώων ἢ Λυκίων, τῷ μὲν κλέος, ἄμμι δὲ πένθος.</line><line>ὣς ἔφατ', οὐδ' ἄρα οἱ κῆρυξ ἀπίθησεν ἀκούσας,</line><line>βῆ δ' ἰέναι κατὰ λαὸν Ἀχαιῶν χαλκοχιτώνων</line><line>παπταίνων ἥρωα Μαχάονα: τὸν δὲ νόησεν</line><line>ἑσταότ': ἀμφὶ δέ μιν κρατεραὶ στίχες ἀσπιστάων</line><line>λαῶν, οἵ οἱ ἕποντο Τρίκης ἐξ ἱπποβότοιο.</line><line>ἀγχοῦ δ' ἱστάμενος ἔπεα πτερόεντα προσηύδα:</line><line>ὄρσ' Ἀσκληπιάδη, καλέει κρείων Ἀγαμέμνων,</line><line>ὄφρα ἴδῃς Μενέλαον ἀρήϊον ἀρχὸν Ἀχαιῶν,</line><line>ὅν τις ὀϊστεύσας ἔβαλεν τόξων ἐῢ εἰδὼς</line><line>Τρώων ἢ Λυκίων, τῷ μὲν κλέος, ἄμμι δὲ πένθος.</line><line>ὣς φάτο, τῷ δ' ἄρα θυμὸν ἐνὶ στήθεσσιν ὄρινε:</line><line>βὰν δ' ἰέναι καθ' ὅμιλον ἀνὰ στρατὸν εὐρὺν Ἀχαιῶν.</line><line>ἀλλ' ὅτε δή ῥ' ἵκανον ὅθι ξανθὸς Μενέλαος</line><line>βλήμενος ἦν, περὶ δ' αὐτὸν ἀγηγέραθ' ὅσσοι ἄριστοι</line><line>κυκλόσ', ὃ δ' ἐν μέσσοισι παρίστατο ἰσόθεος φώς,</line><line>αὐτίκα δ' ἐκ ζωστῆρος ἀρηρότος ἕλκεν ὀϊστόν:</line><line>τοῦ δ' ἐξελκομένοιο πάλιν ἄγεν ὀξέες ὄγκοι.</line><line>λῦσε δέ οἱ ζωστῆρα παναίολον ἠδ' ὑπένερθε</line><line>ζῶμά τε καὶ μίτρην, τὴν χαλκῆες κάμον ἄνδρες.</line><line>αὐτὰρ ἐπεὶ ἴδεν ἕλκος ὅθ' ἔμπεσε πικρὸς ὀϊστός,</line><line>αἷμ' ἐκμυζήσας ἐπ' ἄρ' ἤπια φάρμακα εἰδὼς</line><line>πάσσε, τά οἵ ποτε πατρὶ φίλα φρονέων πόρε Χείρων.</line></lvl5></lvl4></lvl3></lvl2><lvl2 ln="4.220" d="Diomedes' aristeia" c="FFFF7F" sz="1306"><lvl3 ln="4.220" d="Intro: the epipolesis" sz="237"><lvl4 ln="4.220" d="1: Agamemnon inspects his troops" c="FFFF7F" sz="12"><line>ὄφρα τοὶ ἀμφεπένοντο βοὴν ἀγαθὸν Μενέλαον,</line><line>τόφρα δ' ἐπὶ Τρώων στίχες ἤλυθον ἀσπιστάων:</line><line>οἳ δ' αὖτις κατὰ τεύχε' ἔδυν, μνήσαντο δὲ χάρμης.</line><line>ἔνθ' οὐκ ἂν βρίζοντα ἴδοις Ἀγαμέμνονα δῖον</line><line>οὐδὲ καταπτώσσοντ' οὐδ' οὐκ ἐθέλοντα μάχεσθαι,</line><line>ἀλλὰ μάλα σπεύδοντα μάχην ἐς κυδιάνειραν.</line><line>ἵππους μὲν γὰρ ἔασε καὶ ἅρματα ποικίλα χαλκῷ:</line><line>καὶ τοὺς μὲν θεράπων ἀπάνευθ' ἔχε φυσιόωντας</line><line>Εὐρυμέδων υἱὸς Πτολεμαίου Πειραΐδαο:</line><line>τῷ μάλα πόλλ' ἐπέτελλε παρισχέμεν ὁππότε κέν μιν</line><line>γυῖα λάβῃ κάματος πολέας διὰ κοιρανέοντα:</line><line>αὐτὰρ ὃ πεζὸς ἐὼν ἐπεπωλεῖτο στίχας ἀνδρῶν:</line></lvl4><lvl4 ln="4.232" d="2: speech to heroes" c="FFFF7F" sz="8"><line>καί ῥ' οὓς μὲν σπεύδοντας ἴδοι Δαναῶν ταχυπώλων,</line><line>τοὺς μάλα θαρσύνεσκε παριστάμενος ἐπέεσσιν:</line><line>Ἀργεῖοι μή πώ τι μεθίετε θούριδος ἀλκῆς:</line><line>οὐ γὰρ ἐπὶ ψευδέσσι πατὴρ Ζεὺς ἔσσετ' ἀρωγός,</line><line>ἀλλ' οἵ περ πρότεροι ὑπὲρ ὅρκια δηλήσαντο</line><line>τῶν ἤτοι αὐτῶν τέρενα χρόα γῦπες ἔδονται,</line><line>ἡμεῖς αὖτ' ἀλόχους τε φίλας καὶ νήπια τέκνα</line><line>ἄξομεν ἐν νήεσσιν, ἐπὴν πτολίεθρον ἕλωμεν.</line></lvl4><lvl4 ln="4.240" d="3: speech to cowards" c="FFFF7F" sz="11"><line>οὕς τινας αὖ μεθιέντας ἴδοι στυγεροῦ πολέμοιο,</line><line>τοὺς μάλα νεικείεσκε χολωτοῖσιν ἐπέεσσιν:</line><line>Ἀργεῖοι ἰόμωροι ἐλεγχέες οὔ νυ σέβεσθε;</line><line>τίφθ' οὕτως ἔστητε τεθηπότες ἠΰτε νεβροί,</line><line>αἵ τ' ἐπεὶ οὖν ἔκαμον πολέος πεδίοιο θέουσαι</line><line>ἑστᾶσ', οὐδ' ἄρα τίς σφι μετὰ φρεσὶ γίγνεται ἀλκή:</line><line>ὣς ὑμεῖς ἔστητε τεθηπότες οὐδὲ μάχεσθε.</line><line>ἦ μένετε Τρῶας σχεδὸν ἐλθέμεν ἔνθά τε νῆες</line><line>εἰρύατ' εὔπρυμνοι πολιῆς ἐπὶ θινὶ θαλάσσης,</line><line>ὄφρα ἴδητ' αἴ κ' ὔμμιν ὑπέρσχῃ χεῖρα Κρονίων;</line><line>ὣς ὅ γε κοιρανέων ἐπεπωλεῖτο στίχας ἀνδρῶν:</line></lvl4><lvl4 ln="4.251" d="4: to Idomeneus" c="FFFF7F" sz="22"><line>ἦλθε δ' ἐπὶ Κρήτεσσι κιὼν ἀνὰ οὐλαμὸν ἀνδρῶν.</line><line>οἳ δ' ἀμφ' Ἰδομενῆα δαΐφρονα θωρήσσοντο:</line><line>Ἰδομενεὺς μὲν ἐνὶ προμάχοις συῒ εἴκελος ἀλκήν,</line><line>Μηριόνης δ' ἄρα οἱ πυμάτας ὄτρυνε φάλαγγας.</line><line>τοὺς δὲ ἰδὼν γήθησεν ἄναξ ἀνδρῶν Ἀγαμέμνων,</line><line>αὐτίκα δ' Ἰδομενῆα προσηύδα μειλιχίοισιν:</line><line>Ἰδομενεῦ περὶ μέν σε τίω Δαναῶν ταχυπώλων</line><line>ἠμὲν ἐνὶ πτολέμῳ ἠδ' ἀλλοίῳ ἐπὶ ἔργῳ</line><line>ἠδ' ἐν δαίθ', ὅτε πέρ τε γερούσιον αἴθοπα οἶνον</line><line>Ἀργείων οἳ ἄριστοι ἐνὶ κρητῆρι κέρωνται.</line><line>εἴ περ γάρ τ' ἄλλοι γε κάρη κομόωντες Ἀχαιοὶ</line><line>δαιτρὸν πίνωσιν, σὸν δὲ πλεῖον δέπας αἰεὶ</line><line>ἕστηχ', ὥς περ ἐμοί, πιέειν ὅτε θυμὸς ἀνώγοι.</line><line>ἀλλ' ὄρσευ πόλεμον δ' οἷος πάρος εὔχεαι εἶναι.</line><line>τὸν δ' αὖτ' Ἰδομενεὺς Κρητῶν ἀγὸς ἀντίον ηὔδα:</line><line>Ἀτρεΐδη μάλα μέν τοι ἐγὼν ἐρίηρος ἑταῖρος</line><line>ἔσσομαι, ὡς τὸ πρῶτον ὑπέστην καὶ κατένευσα:</line><line>ἀλλ' ἄλλους ὄτρυνε κάρη κομόωντας Ἀχαιοὺς</line><line>ὄφρα τάχιστα μαχώμεθ', ἐπεὶ σύν γ' ὅρκι' ἔχευαν</line><line>Τρῶες: τοῖσιν δ' αὖ θάνατος καὶ κήδε' ὀπίσσω</line><line>ἔσσετ' ἐπεὶ πρότεροι ὑπὲρ ὅρκια δηλήσαντο.</line><line>ὣς ἔφατ', Ἀτρεΐδης δὲ παρῴχετο γηθόσυνος κῆρ:</line></lvl4><lvl4 ln="4.273" d="5: to the Aiantes" c="FFFF7F" sz="20"><line>ἦλθε δ' ἐπ' Αἰάντεσσι κιὼν ἀνὰ οὐλαμὸν ἀνδρῶν:</line><line>τὼ δὲ κορυσσέσθην, ἅμα δὲ νέφος εἵπετο πεζῶν.</line><line>ὡς δ' ὅτ' ἀπὸ σκοπιῆς εἶδεν νέφος αἰπόλος ἀνὴρ</line><line>ἐρχόμενον κατὰ πόντον ὑπὸ Ζεφύροιο ἰωῆς:</line><line>τῷ δέ τ' ἄνευθεν ἐόντι μελάντερον ἠΰτε πίσσα</line><line>φαίνετ' ἰὸν κατὰ πόντον, ἄγει δέ τε λαίλαπα πολλήν,</line><line>ῥίγησέν τε ἰδών, ὑπό τε σπέος ἤλασε μῆλα:</line><line>τοῖαι ἅμ' Αἰάντεσσι διοτρεφέων αἰζηῶν</line><line>δήϊον ἐς πόλεμον πυκιναὶ κίνυντο φάλαγγες</line><line>κυάνεαι, σάκεσίν τε καὶ ἔγχεσι πεφρικυῖαι.</line><line>καὶ τοὺς μὲν γήθησεν ἰδὼν κρείων Ἀγαμέμνων,</line><line>καί σφεας φωνήσας ἔπεα πτερόεντα προσηύδα:</line><line>Αἴαντ' Ἀργείων ἡγήτορε χαλκοχιτώνων,</line><line>σφῶϊ μέν: οὐ γὰρ ἔοικ' ὀτρυνέμεν: οὔ τι κελεύω:</line><line>αὐτὼ γὰρ μάλα λαὸν ἀνώγετον ἶφι μάχεσθαι.</line><line>αἲ γὰρ Ζεῦ τε πάτερ καὶ Ἀθηναίη καὶ Ἄπολλον</line><line>τοῖος πᾶσιν θυμὸς ἐνὶ στήθεσσι γένοιτο:</line><line>τώ κε τάχ' ἠμύσειε πόλις Πριάμοιο ἄνακτος</line><line>χερσὶν ὑφ' ἡμετέρῃσιν ἁλοῦσά τε περθομένη τε.</line><line>ὣς εἰπὼν τοὺς μὲν λίπεν αὐτοῦ, βῆ δὲ μετ' ἄλλους:</line></lvl4><lvl4 ln="4.293" d="6: to Nestor" c="FFFF7F" sz="34"><line>ἔνθ' ὅ γε Νέστορ' ἔτετμε λιγὺν Πυλίων ἀγορητὴν</line><line>οὓς ἑτάρους στέλλοντα καὶ ὀτρύνοντα μάχεσθαι</line><line>ἀμφὶ μέγαν Πελάγοντα Ἀλάστορά τε Χρομίον τε</line><line>Αἵμονά τε κρείοντα Βίαντά τε ποιμένα λαῶν:</line><line>ἱππῆας μὲν πρῶτα σὺν ἵπποισιν καὶ ὄχεσφι,</line><line>πεζοὺς δ' ἐξόπιθε στῆσεν πολέας τε καὶ ἐσθλοὺς</line><line>ἕρκος ἔμεν πολέμοιο: κακοὺς δ' ἐς μέσσον ἔλασσεν,</line><line>ὄφρα καὶ οὐκ ἐθέλων τις ἀναγκαίῃ πολεμίζοι.</line><line>ἱππεῦσιν μὲν πρῶτ' ἐπετέλλετο: τοὺς γὰρ ἀνώγει</line><line>σφοὺς ἵππους ἐχέμεν μηδὲ κλονέεσθαι ὁμίλῳ:</line><line>μηδέ τις ἱπποσύνῃ τε καὶ ἠνορέηφι πεποιθὼς</line><line>οἶος πρόσθ' ἄλλων μεμάτω Τρώεσσι μάχεσθαι,</line><line>μηδ' ἀναχωρείτω: ἀλαπαδνότεροι γὰρ ἔσεσθε.</line><line>ὃς δέ κ' ἀνὴρ ἀπὸ ὧν ὀχέων ἕτερ' ἅρμαθ' ἵκηται</line><line>ἔγχει ὀρεξάσθω, ἐπεὶ ἦ πολὺ φέρτερον οὕτω.</line><line>ὧδε καὶ οἱ πρότεροι πόλεας καὶ τείχε' ἐπόρθεον</line><line>τόνδε νόον καὶ θυμὸν ἐνὶ στήθεσσιν ἔχοντες.</line><line>ὣς ὃ γέρων ὄτρυνε πάλαι πολέμων ἐῢ εἰδώς:</line><line>καὶ τὸν μὲν γήθησεν ἰδὼν κρείων Ἀγαμέμνων,</line><line>καί μιν φωνήσας ἔπεα πτερόεντα προσηύδα:</line><line>ὦ γέρον εἴθ' ὡς θυμὸς ἐνὶ στήθεσσι φίλοισιν</line><line>ὥς τοι γούναθ' ἕποιτο, βίη δέ τοι ἔμπεδος εἴη:</line><line>ἀλλά σε γῆρας τείρει ὁμοίϊον: ὡς ὄφελέν τις</line><line>ἀνδρῶν ἄλλος ἔχειν, σὺ δὲ κουροτέροισι μετεῖναι.</line><line>τὸν δ' ἠμείβετ' ἔπειτα Γερήνιος ἱππότα Νέστωρ:</line><line>Ἀτρεΐδη μάλα μέν τοι ἐγὼν ἐθέλοιμι καὶ αὐτὸς</line><line>ὣς ἔμεν ὡς ὅτε δῖον Ἐρευθαλίωνα κατέκταν.</line><line>ἀλλ' οὔ πως ἅμα πάντα θεοὶ δόσαν ἀνθρώποισιν:</line><line>εἰ τότε κοῦρος ἔα νῦν αὖτέ με γῆρας ὀπάζει.</line><line>ἀλλὰ καὶ ὧς ἱππεῦσι μετέσσομαι ἠδὲ κελεύσω</line><line>βουλῇ καὶ μύθοισι: τὸ γὰρ γέρας ἐστὶ γερόντων.</line><line>αἰχμὰς δ' αἰχμάσσουσι νεώτεροι, οἵ περ ἐμεῖο</line><line>ὁπλότεροι γεγάασι πεποίθασίν τε βίηφιν.</line><line>ὣς ἔφατ', Ἀτρεΐδης δὲ παρῴχετο γηθόσυνος κῆρ.</line></lvl4><lvl4 ln="4.327" d="7: to Menestheus and Odysseus" c="FFFF7F" sz="38"><line>εὗρ' υἱὸν Πετεῶο Μενεσθῆα πλήξιππον</line><line>ἑσταότ': ἀμφὶ δ' Ἀθηναῖοι μήστωρες ἀϋτῆς:</line><line>αὐτὰρ ὃ πλησίον ἑστήκει πολύμητις Ὀδυσσεύς,</line><line>πὰρ δὲ Κεφαλλήνων ἀμφὶ στίχες οὐκ ἀλαπαδναὶ</line><line>ἕστασαν: οὐ γάρ πώ σφιν ἀκούετο λαὸς ἀϋτῆς,</line><line>ἀλλὰ νέον συνορινόμεναι κίνυντο φάλαγγες</line><line>Τρώων ἱπποδάμων καὶ Ἀχαιῶν: οἳ δὲ μένοντες</line><line>ἕστασαν ὁππότε πύργος Ἀχαιῶν ἄλλος ἐπελθὼν</line><line>Τρώων ὁρμήσειε καὶ ἄρξειαν πολέμοιο.</line><line>τοὺς δὲ ἰδὼν νείκεσσεν ἄναξ ἀνδρῶν Ἀγαμέμνων,</line><line>καί σφεας φωνήσας ἔπεα πτερόεντα προσηύδα:</line><line>ὦ υἱὲ Πετεῶο διοτρεφέος βασιλῆος,</line><line>καὶ σὺ κακοῖσι δόλοισι κεκασμένε κερδαλεόφρον</line><line>τίπτε καταπτώσσοντες ἀφέστατε, μίμνετε δ' ἄλλους;</line><line>σφῶϊν μέν τ' ἐπέοικε μετὰ πρώτοισιν ἐόντας</line><line>ἑστάμεν ἠδὲ μάχης καυστείρης ἀντιβολῆσαι:</line><line>πρώτω γὰρ καὶ δαιτὸς ἀκουάζεσθον ἐμεῖο,</line><line>ὁππότε δαῖτα γέρουσιν ἐφοπλίζωμεν Ἀχαιοί.</line><line>ἔνθα φίλ' ὀπταλέα κρέα ἔδμεναι ἠδὲ κύπελλα</line><line>οἴνου πινέμεναι μελιηδέος ὄφρ' ἐθέλητον:</line><line>νῦν δὲ φίλως χ' ὁρόῳτε καὶ εἰ δέκα πύργοι Ἀχαιῶν</line><line>ὑμείων προπάροιθε μαχοίατο νηλέϊ χαλκῷ.</line><line>τὸν δ' ἄρ' ὑπόδρα ἰδὼν προσέφη πολύμητις Ὀδυσσεύς:</line><line>Ἀτρεΐδη ποῖόν σε ἔπος φύγεν ἕρκος ὀδόντων;</line><line>πῶς δὴ φῂς πολέμοιο μεθιέμεν ὁππότ' Ἀχαιοὶ</line><line>Τρωσὶν ἐφ' ἱπποδάμοισιν ἐγείρομεν ὀξὺν Ἄρηα;</line><line>ὄψεαι αἴ κ' ἐθέλῃσθα καὶ αἴ κέν τοι τὰ μεμήλῃ</line><line>Τηλεμάχοιο φίλον πατέρα προμάχοισι μιγέντα</line><line>Τρώων ἱπποδάμων: σὺ δὲ ταῦτ' ἀνεμώλια βάζεις.</line><line>τὸν δ' ἐπιμειδήσας προσέφη κρείων Ἀγαμέμνων</line><line>ὡς γνῶ χωομένοιο: πάλιν δ' ὅ γε λάζετο μῦθον:</line><line>διογενὲς Λαερτιάδη πολυμήχαν' Ὀδυσσεῦ</line><line>οὔτέ σε νεικείω περιώσιον οὔτε κελεύω:</line><line>οἶδα γὰρ ὥς τοι θυμὸς ἐνὶ στήθεσσι φίλοισιν</line><line>ἤπια δήνεα οἶδε: τὰ γὰρ φρονέεις ἅ τ' ἐγώ περ.</line><line>ἀλλ' ἴθι ταῦτα δ' ὄπισθεν ἀρεσσόμεθ' εἴ τι κακὸν νῦν</line><line>εἴρηται, τὰ δὲ πάντα θεοὶ μεταμώνια θεῖεν.</line><line>ὣς εἰπὼν τοὺς μὲν λίπεν αὐτοῦ, βῆ δὲ μετ' ἄλλους.</line></lvl4><lvl4 ln="4.365" d="8: to Diomedes" c="FFFF7F" sz="57"><line>εὗρε δὲ Τυδέος υἱὸν ὑπέρθυμον Διομήδεα</line><line>ἑσταότ' ἔν θ' ἵπποισι καὶ ἅρμασι κολλητοῖσι:</line><line>πὰρ δέ οἱ ἑστήκει Σθένελος Καπανήϊος υἱός.</line><line>καὶ τὸν μὲν νείκεσσεν ἰδὼν κρείων Ἀγαμέμνων,</line><line>καί μιν φωνήσας ἔπεα πτερόεντα προσηύδα:</line><line>ὤ μοι Τυδέος υἱὲ δαΐφρονος ἱπποδάμοιο</line><line>τί πτώσσεις, τί δ' ὀπιπεύεις πολέμοιο γεφύρας;</line><line>οὐ μὲν Τυδέϊ γ' ὧδε φίλον πτωσκαζέμεν ἦεν,</line><line>ἀλλὰ πολὺ πρὸ φίλων ἑτάρων δηΐοισι μάχεσθαι,</line><line>ὡς φάσαν οἵ μιν ἴδοντο πονεύμενον: οὐ γὰρ ἔγωγε</line><line>ἤντησ' οὐδὲ ἴδον: περὶ δ' ἄλλων φασὶ γενέσθαι.</line><line>ἤτοι μὲν γὰρ ἄτερ πολέμου εἰσῆλθε Μυκήνας</line><line>ξεῖνος ἅμ' ἀντιθέῳ Πολυνείκεϊ λαὸν ἀγείρων:</line><line>οἳ δὲ τότ' ἐστρατόωνθ' ἱερὰ πρὸς τείχεα Θήβης,</line><line>καί ῥα μάλα λίσσοντο δόμεν κλειτοὺς ἐπικούρους:</line><line>οἳ δ' ἔθελον δόμεναι καὶ ἐπῄνεον ὡς ἐκέλευον:</line><line>ἀλλὰ Ζεὺς ἔτρεψε παραίσια σήματα φαίνων.</line><line>οἳ δ' ἐπεὶ οὖν ᾤχοντο ἰδὲ πρὸ ὁδοῦ ἐγένοντο,</line><line>Ἀσωπὸν δ' ἵκοντο βαθύσχοινον λεχεποίην,</line><line>ἔνθ' αὖτ' ἀγγελίην ἐπὶ Τυδῆ στεῖλαν Ἀχαιοί.</line><line>αὐτὰρ ὃ βῆ, πολέας δὲ κιχήσατο Καδμεΐωνας</line><line>δαινυμένους κατὰ δῶμα βίης Ἐτεοκληείης.</line><line>ἔνθ' οὐδὲ ξεῖνός περ ἐὼν ἱππηλάτα Τυδεὺς</line><line>τάρβει, μοῦνος ἐὼν πολέσιν μετὰ Καδμείοισιν,</line><line>ἀλλ' ὅ γ' ἀεθλεύειν προκαλίζετο, πάντα δ' ἐνίκα</line><line>ῥηϊδίως: τοίη οἱ ἐπίρροθος ἦεν Ἀθήνη.</line><line>οἳ δὲ χολωσάμενοι Καδμεῖοι κέντορες ἵππων</line><line>ἂψ ἄρ' ἀνερχομένῳ πυκινὸν λόχον εἷσαν ἄγοντες</line><line>κούρους πεντήκοντα: δύω δ' ἡγήτορες ἦσαν,</line><line>Μαίων Αἱμονίδης ἐπιείκελος ἀθανάτοισιν,</line><line>υἱός τ' Αὐτοφόνοιο μενεπτόλεμος Πολυφόντης.</line><line>Τυδεὺς μὲν καὶ τοῖσιν ἀεικέα πότμον ἐφῆκε:</line><line>πάντας ἔπεφν', ἕνα δ' οἶον ἵει οἶκον δὲ νέεσθαι:</line><line>Μαίον' ἄρα προέηκε θεῶν τεράεσσι πιθήσας.</line><line>τοῖος ἔην Τυδεὺς Αἰτώλιος: ἀλλὰ τὸν υἱὸν</line><line>γείνατο εἷο χέρεια μάχῃ, ἀγορῇ δέ τ' ἀμείνω.</line><line>ὣς φάτο, τὸν δ' οὔ τι προσέφη κρατερὸς Διομήδης</line><line>αἰδεσθεὶς βασιλῆος ἐνιπὴν αἰδοίοιο:</line><line>τὸν δ' υἱὸς Καπανῆος ἀμείψατο κυδαλίμοιο:</line><line>Ἀτρεΐδη μὴ ψεύδε' ἐπιστάμενος σάφα εἰπεῖν:</line><line>ἡμεῖς τοι πατέρων μέγ' ἀμείνονες εὐχόμεθ' εἶναι:</line><line>ἡμεῖς καὶ Θήβης ἕδος εἵλομεν ἑπταπύλοιο</line><line>παυρότερον λαὸν ἀγαγόνθ' ὑπὸ τεῖχος ἄρειον,</line><line>πειθόμενοι τεράεσσι θεῶν καὶ Ζηνὸς ἀρωγῇ:</line><line>κεῖνοι δὲ σφετέρῃσιν ἀτασθαλίῃσιν ὄλοντο:</line><line>τὼ μή μοι πατέρας ποθ' ὁμοίῃ ἔνθεο τιμῇ.</line><line>τὸν δ' ἄρ' ὑπόδρα ἰδὼν προσέφη κρατερὸς Διομήδης:</line><line>τέττα, σιωπῇ ἧσο, ἐμῷ δ' ἐπιπείθεο μύθῳ:</line><line>οὐ γὰρ ἐγὼ νεμεσῶ Ἀγαμέμνονι ποιμένι λαῶν</line><line>ὀτρύνοντι μάχεσθαι ἐϋκνήμιδας Ἀχαιούς:</line><line>τούτῳ μὲν γὰρ κῦδος ἅμ' ἕψεται εἴ κεν Ἀχαιοὶ</line><line>Τρῶας δῃώσωσιν ἕλωσί τε Ἴλιον ἱρήν,</line><line>τούτῳ δ' αὖ μέγα πένθος Ἀχαιῶν δῃωθέντων.</line><line>ἀλλ' ἄγε δὴ καὶ νῶϊ μεδώμεθα θούριδος ἀλκῆς.</line><line>ἦ ῥα καὶ ἐξ ὀχέων σὺν τεύχεσιν ἆλτο χαμᾶζε:</line><line>δεινὸν δ' ἔβραχε χαλκὸς ἐπὶ στήθεσσιν ἄνακτος</line><line>ὀρνυμένου: ὑπό κεν ταλασίφρονά περ δέος εἷλεν.</line></lvl4><lvl4 ln="4.422" d="- the marching out" c="BFFFBF" sz="35"><lvl5 ln="4.422" d="Like a wave of the sea..." c="CCF2CC" sz="5"><line>ὡς δ' ὅτ' ἐν αἰγιαλῷ πολυηχέϊ κῦμα θαλάσσης</line><line>ὄρνυτ' ἐπασσύτερον Ζεφύρου ὕπο κινήσαντος:</line><line>πόντῳ μέν τε πρῶτα κορύσσεται, αὐτὰρ ἔπειτα</line><line>χέρσῳ ῥηγνύμενον μεγάλα βρέμει, ἀμφὶ δέ τ' ἄκρας</line><line>κυρτὸν ἐὸν κορυφοῦται, ἀποπτύει δ' ἁλὸς ἄχνην:</line></lvl5><lvl5 ln="4.427" d="They march forward, the Greeks silently, the Trojans noisily" c="CCF2CC" sz="12"><line>ὣς τότ' ἐπασσύτεραι Δαναῶν κίνυντο φάλαγγες</line><line>νωλεμέως πόλεμον δέ: κέλευε δὲ οἷσιν ἕκαστος</line><line>ἡγεμόνων: οἳ δ' ἄλλοι ἀκὴν ἴσαν, οὐδέ κε φαίης</line><line>τόσσον λαὸν ἕπεσθαι ἔχοντ' ἐν στήθεσιν αὐδήν,</line><line>σιγῇ δειδιότες σημάντορας: ἀμφὶ δὲ πᾶσι</line><line>τεύχεα ποικίλ' ἔλαμπε, τὰ εἱμένοι ἐστιχόωντο.</line><line>Τρῶες δ', ὥς τ' ὄϊες πολυπάμονος ἀνδρὸς ἐν αὐλῇ</line><line>μυρίαι ἑστήκασιν ἀμελγόμεναι γάλα λευκὸν</line><line>ἀζηχὲς μεμακυῖαι ἀκούουσαι ὄπα ἀρνῶν,</line><line>ὣς Τρώων ἀλαλητὸς ἀνὰ στρατὸν εὐρὺν ὀρώρει:</line><line>οὐ γὰρ πάντων ἦεν ὁμὸς θρόος οὐδ' ἴα γῆρυς,</line><line>ἀλλὰ γλῶσσα μέμικτο, πολύκλητοι δ' ἔσαν ἄνδρες.</line></lvl5><lvl5 ln="4.439" d="Ares, Athena, Deimos, Phobos and Eris lead them" c="CCF2CC" sz="7"><line>ὄρσε δὲ τοὺς μὲν Ἄρης, τοὺς δὲ γλαυκῶπις Ἀθήνη</line><line>Δεῖμός τ' ἠδὲ Φόβος καὶ Ἔρις ἄμοτον μεμαυῖα,</line><line>Ἄρεος ἀνδροφόνοιο κασιγνήτη ἑτάρη τε,</line><line>ἥ τ' ὀλίγη μὲν πρῶτα κορύσσεται, αὐτὰρ ἔπειτα</line><line>οὐρανῷ ἐστήριξε κάρη καὶ ἐπὶ χθονὶ βαίνει:</line><line>ἥ σφιν καὶ τότε νεῖκος ὁμοίϊον ἔμβαλε μέσσῳ</line><line>ἐρχομένη καθ' ὅμιλον ὀφέλλουσα στόνον ἀνδρῶν.</line></lvl5><lvl5 ln="4.446" d="they meet, with a terrible noise " c="CCF2CC" sz="6"><line>οἳ δ' ὅτε δή ῥ' ἐς χῶρον ἕνα ξυνιόντες ἵκοντο,</line><line>σύν ῥ' ἔβαλον ῥινούς, σὺν δ' ἔγχεα καὶ μένε' ἀνδρῶν</line><line>χαλκεοθωρήκων: ἀτὰρ ἀσπίδες ὀμφαλόεσσαι</line><line>ἔπληντ' ἀλλήλῃσι, πολὺς δ' ὀρυμαγδὸς ὀρώρει.</line><line>ἔνθα δ' ἅμ' οἰμωγή τε καὶ εὐχωλὴ πέλεν ἀνδρῶν</line><line>ὀλλύντων τε καὶ ὀλλυμένων, ῥέε δ' αἵματι γαῖα.</line></lvl5><lvl5 ln="4.452" d="like rivers in spate meeting" c="CCF2CC" sz="5"><line>ὡς δ' ὅτε χείμαρροι ποταμοὶ κατ' ὄρεσφι ῥέοντες</line><line>ἐς μισγάγκειαν συμβάλλετον ὄβριμον ὕδωρ</line><line>κρουνῶν ἐκ μεγάλων κοίλης ἔντοσθε χαράδρης,</line><line>τῶν δέ τε τηλόσε δοῦπον ἐν οὔρεσιν ἔκλυε ποιμήν:</line><line>ὣς τῶν μισγομένων γένετο ἰαχή τε πόνος τε.</line></lvl5></lvl4></lvl3><lvl3 ln="4.457" d="War, with the gods taking part" sz="88"><lvl4 ln="4.457" d="killing and counter-killing 1" c="BFFFBF" sz="49"><lvl5 ln="4.457" d="Antilochos is the first to kill a man" c="CCF2CC" sz="6"><line>πρῶτος δ' Ἀντίλοχος Τρώων ἕλεν ἄνδρα κορυστὴν</line><line>ἐσθλὸν ἐνὶ προμάχοισι Θαλυσιάδην Ἐχέπωλον:</line><line>τόν ῥ' ἔβαλε πρῶτος κόρυθος φάλον ἱπποδασείης,</line><line>ἐν δὲ μετώπῳ πῆξε, πέρησε δ' ἄρ' ὀστέον εἴσω</line><line>αἰχμὴ χαλκείη: τὸν δὲ σκότος ὄσσε κάλυψεν,</line><line>ἤριπε δ' ὡς ὅτε πύργος ἐνὶ κρατερῇ ὑσμίνῃ.</line></lvl5><lvl5 ln="4.463" d="death of Elephenor" c="CCF2CC" sz="10"><line>τὸν δὲ πεσόντα ποδῶν ἔλαβε κρείων Ἐλεφήνωρ</line><line>Χαλκωδοντιάδης μεγαθύμων ἀρχὸς Ἀβάντων,</line><line>ἕλκε δ' ὑπ' ἐκ βελέων, λελιημένος ὄφρα τάχιστα</line><line>τεύχεα συλήσειε: μίνυνθα δέ οἱ γένεθ' ὁρμή.</line><line>νεκρὸν γὰρ ἐρύοντα ἰδὼν μεγάθυμος Ἀγήνωρ</line><line>πλευρά, τά οἱ κύψαντι παρ' ἀσπίδος ἐξεφαάνθη,</line><line>οὔτησε ξυστῷ χαλκήρεϊ, λῦσε δὲ γυῖα.</line><line>ὣς τὸν μὲν λίπε θυμός, ἐπ' αὐτῷ δ' ἔργον ἐτύχθη</line><line>ἀργαλέον Τρώων καὶ Ἀχαιῶν: οἳ δὲ λύκοι ὣς</line><line>ἀλλήλοις ἐπόρουσαν, ἀνὴρ δ' ἄνδρ' ἐδνοπάλιζεν.</line></lvl5><lvl5 ln="4.473" d="Aias kills Simoeisios" c="CCF2CC" sz="16"><line>ἔνθ' ἔβαλ' Ἀνθεμίωνος υἱὸν Τελαμώνιος Αἴας</line><line>ἠΐθεον θαλερὸν Σιμοείσιον, ὅν ποτε μήτηρ</line><line>Ἴδηθεν κατιοῦσα παρ' ὄχθῃσιν Σιμόεντος</line><line>γείνατ', ἐπεί ῥα τοκεῦσιν ἅμ' ἕσπετο μῆλα ἰδέσθαι:</line><line>τοὔνεκά μιν κάλεον Σιμοείσιον: οὐδὲ τοκεῦσι</line><line>θρέπτρα φίλοις ἀπέδωκε, μινυνθάδιος δέ οἱ αἰὼν</line><line>ἔπλεθ' ὑπ' Αἴαντος μεγαθύμου δουρὶ δαμέντι.</line><line>πρῶτον γάρ μιν ἰόντα βάλε στῆθος παρὰ μαζὸν</line><line>δεξιόν: ἀντικρὺ δὲ δι' ὤμου χάλκεον ἔγχος</line><line>ἦλθεν: ὁ δ' ἐν κονίῃσι χαμαὶ πέσεν αἴγειρος ὣς</line><line>ἥ ῥά τ' ἐν εἱαμενῇ ἕλεος μεγάλοιο πεφύκει</line><line>λείη, ἀτάρ τέ οἱ ὄζοι ἐπ' ἀκροτάτῃ πεφύασι:</line><line>τὴν μέν θ' ἁρματοπηγὸς ἀνὴρ αἴθωνι σιδήρῳ</line><line>ἐξέταμ', ὄφρα ἴτυν κάμψῃ περικαλλέϊ δίφρῳ:</line><line>ἣ μέν τ' ἀζομένη κεῖται ποταμοῖο παρ' ὄχθας.</line><line>τοῖον ἄρ' Ἀνθεμίδην Σιμοείσιον ἐξενάριξεν</line></lvl5><lvl5 ln="4.489" d="Antiphos aimes at Aias, kills Leukos" c="CCF2CC" sz="5"><line>Αἴας διογενής: τοῦ δ' Ἄντιφος αἰολοθώρηξ</line><line>Πριαμίδης καθ' ὅμιλον ἀκόντισεν ὀξέϊ δουρί.</line><line>τοῦ μὲν ἅμαρθ', ὃ δὲ Λεῦκον Ὀδυσσέος ἐσθλὸν ἑταῖρον</line><line>βεβλήκει βουβῶνα, νέκυν ἑτέρωσ' ἐρύοντα:</line><line>ἤριπε δ' ἀμφ' αὐτῷ, νεκρὸς δέ οἱ ἔκπεσε χειρός.</line></lvl5><lvl5 ln="4.494" d="Odysseus angry at this, comes forward" c="CCF2CC" sz="7"><line>τοῦ δ' Ὀδυσεὺς μάλα θυμὸν ἀποκταμένοιο χολώθη,</line><line>βῆ δὲ διὰ προμάχων κεκορυθμένος αἴθοπι χαλκῷ,</line><line>στῆ δὲ μάλ' ἐγγὺς ἰὼν καὶ ἀκόντισε δουρὶ φαεινῷ</line><line>ἀμφὶ ἓ παπτήνας: ὑπὸ δὲ Τρῶες κεκάδοντο</line><line>ἀνδρὸς ἀκοντίσσαντος: ὃ δ' οὐχ ἅλιον βέλος ἧκεν,</line><line>ἀλλ' υἱὸν Πριάμοιο νόθον βάλε Δημοκόωντα</line><line>ὅς οἱ Ἀβυδόθεν ἦλθε παρ' ἵππων ὠκειάων.</line></lvl5><lvl5 ln="4.501" d="Odysseus kills Demokoön" c="CCF2CC" sz="5"><line>τόν ῥ' Ὀδυσεὺς ἑτάροιο χολωσάμενος βάλε δουρὶ</line><line>κόρσην: ἣ δ' ἑτέροιο διὰ κροτάφοιο πέρησεν</line><line>αἰχμὴ χαλκείη: τὸν δὲ σκότος ὄσσε κάλυψε,</line><line>δούπησεν δὲ πεσών, ἀράβησε δὲ τεύχε' ἐπ' αὐτῷ.</line><line>χώρησαν δ' ὑπό τε πρόμαχοι καὶ φαίδιμος Ἕκτωρ:</line></lvl5></lvl4><lvl4 ln="4.506" d="Apollo and Athena help" c="BFFFBF" sz="11"><lvl5 ln="4.506" d="Apollo encouraging the Trojans..." c="CCF2CC" sz="8"><line>Ἀργεῖοι δὲ μέγα ἴαχον, ἐρύσαντο δὲ νεκρούς,</line><line>ἴθυσαν δὲ πολὺ προτέρω: νεμέσησε δ' Ἀπόλλων</line><line>Περγάμου ἐκκατιδών, Τρώεσσι δὲ κέκλετ' ἀΰσας:</line><line>ὄρνυσθ' ἱππόδαμοι Τρῶες μηδ' εἴκετε χάρμης</line><line>Ἀργείοις, ἐπεὶ οὔ σφι λίθος χρὼς οὐδὲ σίδηρος</line><line>χαλκὸν ἀνασχέσθαι ταμεσίχροα βαλλομένοισιν:</line><line>οὐ μὰν οὐδ' Ἀχιλεὺς Θέτιδος πάϊς ἠϋκόμοιο</line><line>μάρναται, ἀλλ' ἐπὶ νηυσὶ χόλον θυμαλγέα πέσσει.</line></lvl5><lvl5 ln="4.514" d="while Athena rallies the Greeks" c="CCF2CC" sz="3"><line>ὣς φάτ' ἀπὸ πτόλιος δεινὸς θεός: αὐτὰρ Ἀχαιοὺς</line><line>ὦρσε Διὸς θυγάτηρ κυδίστη Τριτογένεια</line><line>ἐρχομένη καθ' ὅμιλον, ὅθι μεθιέντας ἴδοιτο.</line></lvl5></lvl4><lvl4 ln="4.517" d="killing and counter-killing 2" c="BFFFBF" sz="28"><lvl5 ln="4.517" d="Peirous kills Diores..." c="CCF2CC" sz="10"><line>ἔνθ' Ἀμαρυγκείδην Διώρεα μοῖρα πέδησε:</line><line>χερμαδίῳ γὰρ βλῆτο παρὰ σφυρὸν ὀκριόεντι</line><line>κνήμην δεξιτερήν: βάλε δὲ Θρῃκῶν ἀγὸς ἀνδρῶν</line><line>Πείρως Ἰμβρασίδης ὃς ἄρ' Αἰνόθεν εἰληλούθει.</line><line>ἀμφοτέρω δὲ τένοντε καὶ ὀστέα λᾶας ἀναιδὴς</line><line>ἄχρις ἀπηλοίησεν: ὃ δ' ὕπτιος ἐν κονίῃσι</line><line>κάππεσεν ἄμφω χεῖρε φίλοις ἑτάροισι πετάσσας</line><line>θυμὸν ἀποπνείων: ὃ δ' ἐπέδραμεν ὅς ῥ' ἔβαλέν περ</line><line>Πείροος, οὖτα δὲ δουρὶ παρ' ὀμφαλόν: ἐκ δ' ἄρα πᾶσαι</line><line>χύντο χαμαὶ χολάδες, τὸν δὲ σκότος ὄσσε κάλυψε.</line></lvl5><lvl5 ln="4.527" d="and is killed by Thoas" c="CCF2CC" sz="5"><line>τὸν δὲ Θόας Αἰτωλὸς ἀπεσσύμενον βάλε δουρὶ</line><line>στέρνον ὑπὲρ μαζοῖο, πάγη δ' ἐν πνεύμονι χαλκός:</line><line>ἀγχίμολον δέ οἱ ἦλθε Θόας, ἐκ δ' ὄβριμον ἔγχος</line><line>ἐσπάσατο στέρνοιο, ἐρύσσατο δὲ ξίφος ὀξύ,</line><line>τῷ ὅ γε γαστέρα τύψε μέσην, ἐκ δ' αἴνυτο θυμόν.</line></lvl5><lvl5 ln="4.532" d="their men, Thracians and Epeans, protect their bodies" c="CCF2CC" sz="7"><line>τεύχεα δ' οὐκ ἀπέδυσε: περίστησαν γὰρ ἑταῖροι</line><line>Θρήϊκες ἀκρόκομοι δολίχ' ἔγχεα χερσὶν ἔχοντες,</line><line>οἵ ἑ μέγαν περ ἐόντα καὶ ἴφθιμον καὶ ἀγαυὸν</line><line>ὦσαν ἀπὸ σφείων: ὃ δὲ χασσάμενος πελεμίχθη.</line><line>ὣς τώ γ' ἐν κονίῃσι παρ' ἀλλήλοισι τετάσθην,</line><line>ἤτοι ὃ μὲν Θρῃκῶν, ὃ δ' Ἐπειῶν χαλκοχιτώνων</line><line>ἡγεμόνες: πολλοὶ δὲ περὶ κτείνοντο καὶ ἄλλοι.</line></lvl5><lvl5 ln="4.539" d="many dead" c="CCF2CC" sz="6"><line>ἔνθά κεν οὐκέτι ἔργον ἀνὴρ ὀνόσαιτο μετελθών,</line><line>ὅς τις ἔτ' ἄβλητος καὶ ἀνούτατος ὀξέϊ χαλκῷ</line><line>δινεύοι κατὰ μέσσον, ἄγοι δέ ἑ Παλλὰς Ἀθήνη</line><line>χειρὸς ἑλοῦσ', αὐτὰρ βελέων ἀπερύκοι ἐρωήν:</line><line>πολλοὶ γὰρ Τρώων καὶ Ἀχαιῶν ἤματι κείνῳ</line><line>πρηνέες ἐν κονίῃσι παρ' ἀλλήλοισι τέταντο.</line></lvl5></lvl4></lvl3><lvl3 ln="5.1" d="Diomedes and Athena 1" sz="329"><lvl4 ln="5.1" d="Diomedes gets the horses" sz="28"><lvl5 ln="5.1" d="Athena makes Diomedes stand out like a star" c="FFD9BF" sz="8"><line>ἔνθ' αὖ Τυδεΐδῃ Διομήδεϊ Παλλὰς Ἀθήνη</line><line>δῶκε μένος καὶ θάρσος, ἵν' ἔκδηλος μετὰ πᾶσιν</line><line>Ἀργείοισι γένοιτο ἰδὲ κλέος ἐσθλὸν ἄροιτο:</line><line>δαῖέ οἱ ἐκ κόρυθός τε καὶ ἀσπίδος ἀκάματον πῦρ</line><line>ἀστέρ' ὀπωρινῷ ἐναλίγκιον, ὅς τε μάλιστα</line><line>λαμπρὸν παμφαίνῃσι λελουμένος ὠκεανοῖο:</line><line>τοῖόν οἱ πῦρ δαῖεν ἀπὸ κρατός τε καὶ ὤμων,</line><line>ὦρσε δέ μιν κατὰ μέσσον ὅθι πλεῖστοι κλονέοντο.</line></lvl5><lvl5 ln="5.9" d="Phegeus and Idaios come at Diomedes" c="FFD9BF" sz="6"><line>ἦν δέ τις ἐν Τρώεσσι Δάρης ἀφνειὸς ἀμύμων</line><line>ἱρεὺς Ἡφαίστοιο: δύω δέ οἱ υἱέες ἤστην</line><line>Φηγεὺς Ἰδαῖός τε μάχης εὖ εἰδότε πάσης.</line><line>τώ οἱ ἀποκρινθέντε ἐναντίω ὁρμηθήτην:</line><line>τὼ μὲν ἀφ' ἵπποιιν, ὃ δ' ἀπὸ χθονὸς ὄρνυτο πεζός.</line><line>οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες</line></lvl5><lvl5 ln="5.15" d="They throw. Diomedes kills Phegeus" c="FFD9BF" sz="5"><line>Φηγεύς ῥα πρότερος προΐει δολιχόσκιον ἔγχος:</line><line>Τυδεΐδεω δ' ὑπὲρ ὦμον ἀριστερὸν ἤλυθ' ἀκωκὴ</line><line>ἔγχεος, οὐδ' ἔβαλ' αὐτόν: ὃ δ' ὕστερος ὄρνυτο χαλκῷ</line><line>Τυδεΐδης: τοῦ δ' οὐχ ἅλιον βέλος ἔκφυγε χειρός,</line><line>ἀλλ' ἔβαλε στῆθος μεταμάζιον, ὦσε δ' ἀφ' ἵππων.</line></lvl5><lvl5 ln="5.20" d="Idaios runs, Hephaistos saves him." c="FFD9BF" sz="5"><line>Ἰδαῖος δ' ἀπόρουσε λιπὼν περικαλλέα δίφρον,</line><line>οὐδ' ἔτλη περιβῆναι ἀδελφειοῦ κταμένοιο:</line><line>οὐδὲ γὰρ οὐδέ κεν αὐτὸς ὑπέκφυγε κῆρα μέλαιναν,</line><line>ἀλλ' Ἥφαιστος ἔρυτο, σάωσε δὲ νυκτὶ καλύψας,</line><line>ὡς δή οἱ μὴ πάγχυ γέρων ἀκαχήμενος εἴη.</line></lvl5><lvl5 ln="5.25" d="Diomedes gets the horses" c="FFD9BF" sz="4"><line>ἵππους δ' ἐξελάσας μεγαθύμου Τυδέος υἱὸς</line><line>δῶκεν ἑταίροισιν κατάγειν κοίλας ἐπὶ νῆας.</line><line>Τρῶες δὲ μεγάθυμοι ἐπεὶ ἴδον υἷε Δάρητος</line><line>τὸν μὲν ἀλευάμενον, τὸν δὲ κτάμενον παρ' ὄχεσφι,</line></lvl5></lvl4><lvl4 ln="5.29" d="without Ares: all the Greeks kill" sz="56"><lvl5 ln="5.29" d="Athena leads Ares out of the battle" c="FFD9BF" sz="8"><line>πᾶσιν ὀρίνθη θυμός: ἀτὰρ γλαυκῶπις Ἀθήνη</line><line>χειρὸς ἑλοῦσ' ἐπέεσσι προσηύδα θοῦρον Ἄρηα:</line><line>Ἆρες Ἄρες βροτολοιγὲ μιαιφόνε τειχεσιπλῆτα</line><line>οὐκ ἂν δὴ Τρῶας μὲν ἐάσαιμεν καὶ Ἀχαιοὺς</line><line>μάρνασθ', ὁπποτέροισι πατὴρ Ζεὺς κῦδος ὀρέξῃ,</line><line>νῶϊ δὲ χαζώμεσθα, Διὸς δ' ἀλεώμεθα μῆνιν;</line><line>ὣς εἰποῦσα μάχης ἐξήγαγε θοῦρον Ἄρηα:</line><line>τὸν μὲν ἔπειτα καθεῖσεν ἐπ' ἠϊόεντι Σκαμάνδρῳ,</line></lvl5><lvl5 ln="5.37" d="Greeks push forward: Agamemnon kills a man" c="FFD9BF" sz="6"><line>Τρῶας δ' ἔκλιναν Δαναοί: ἕλε δ' ἄνδρα ἕκαστος</line><line>ἡγεμόνων: πρῶτος δὲ ἄναξ ἀνδρῶν Ἀγαμέμνων</line><line>ἀρχὸν Ἁλιζώνων Ὀδίον μέγαν ἔκβαλε δίφρου:</line><line>πρώτῳ γὰρ στρεφθέντι μεταφρένῳ ἐν δόρυ πῆξεν</line><line>ὤμων μεσσηγύς, διὰ δὲ στήθεσφιν ἔλασσε,</line><line>δούπησεν δὲ πεσών, ἀράβησε δὲ τεύχε' ἐπ' αὐτῷ.</line></lvl5><lvl5 ln="5.43" d="Idomeneus kills Phaistos" c="FFD9BF" sz="6"><line>Ἰδομενεὺς δ' ἄρα Φαῖστον ἐνήρατο Μῄονος υἱὸν</line><line>Βώρου, ὃς ἐκ Τάρνης ἐριβώλακος εἰληλούθει.</line><line>τὸν μὲν ἄρ' Ἰδομενεὺς δουρικλυτὸς ἔγχεϊ μακρῷ</line><line>νύξ' ἵππων ἐπιβησόμενον κατὰ δεξιὸν ὦμον:</line><line>ἤριπε δ' ἐξ ὀχέων, στυγερὸς δ' ἄρα μιν σκότος εἷλε.</line><line>τὸν μὲν ἄρ' Ἰδομενῆος ἐσύλευον θεράποντες:</line></lvl5><lvl5 ln="5.49" d="Menelaos kills Skamandrios" c="FFD9BF" sz="10"><line>υἱὸν δὲ Στροφίοιο Σκαμάνδριον αἵμονα θήρης</line><line>Ἀτρεΐδης Μενέλαος ἕλ' ἔγχεϊ ὀξυόεντι</line><line>ἐσθλὸν θηρητῆρα: δίδαξε γὰρ Ἄρτεμις αὐτὴ</line><line>βάλλειν ἄγρια πάντα, τά τε τρέφει οὔρεσιν ὕλη:</line><line>ἀλλ' οὔ οἱ τότε γε χραῖσμ' Ἄρτεμις ἰοχέαιρα,</line><line>οὐδὲ ἑκηβολίαι ᾗσιν τὸ πρίν γε κέκαστο:</line><line>ἀλλά μιν Ἀτρεΐδης δουρικλειτὸς Μενέλαος</line><line>πρόσθεν ἕθεν φεύγοντα μετάφρενον οὔτασε δουρὶ</line><line>ὤμων μεσσηγύς, διὰ δὲ στήθεσφιν ἔλασσεν,</line><line>ἤριπε δὲ πρηνής, ἀράβησε δὲ τεύχε' ἐπ' αὐτῷ.</line></lvl5><lvl5 ln="5.59" d="Meriones kills Phereklos the shipbuilder" c="FFD9BF" sz="10"><line>Μηριόνης δὲ Φέρεκλον ἐνήρατο, τέκτονος υἱὸν</line><line>Ἁρμονίδεω, ὃς χερσὶν ἐπίστατο δαίδαλα πάντα</line><line>τεύχειν: ἔξοχα γάρ μιν ἐφίλατο Παλλὰς Ἀθήνη:</line><line>ὃς καὶ Ἀλεξάνδρῳ τεκτήνατο νῆας ἐΐσας</line><line>ἀρχεκάκους, αἳ πᾶσι κακὸν Τρώεσσι γένοντο</line><line>οἷ τ' αὐτῷ, ἐπεὶ οὔ τι θεῶν ἐκ θέσφατα ᾔδη.</line><line>τὸν μὲν Μηριόνης ὅτε δὴ κατέμαρπτε διώκων</line><line>βεβλήκει γλουτὸν κατὰ δεξιόν: ἣ δὲ διαπρὸ</line><line>ἀντικρὺ κατὰ κύστιν ὑπ' ὀστέον ἤλυθ' ἀκωκή:</line><line>γνὺξ δ' ἔριπ' οἰμώξας, θάνατος δέ μιν ἀμφεκάλυψε.</line></lvl5><lvl5 ln="5.69" d="Meges kills Pedaios" c="FFD9BF" sz="7"><line>Πήδαιον δ' ἄρ' ἔπεφνε Μέγης Ἀντήνορος υἱὸν</line><line>ὅς ῥα νόθος μὲν ἔην, πύκα δ' ἔτρεφε δῖα Θεανὼ</line><line>ἶσα φίλοισι τέκεσσι χαριζομένη πόσεϊ ᾧ.</line><line>τὸν μὲν Φυλεΐδης δουρὶ κλυτὸς ἐγγύθεν ἐλθὼν</line><line>βεβλήκει κεφαλῆς κατὰ ἰνίον ὀξέϊ δουρί:</line><line>ἀντικρὺ δ' ἀν' ὀδόντας ὑπὸ γλῶσσαν τάμε χαλκός:</line><line>ἤριπε δ' ἐν κονίῃ, ψυχρὸν δ' ἕλε χαλκὸν ὀδοῦσιν.</line></lvl5><lvl5 ln="5.76" d="Eurypylos kills Hypsenor" c="FFD9BF" sz="9"><line>Εὐρύπυλος δ' Εὐαιμονίδης Ὑψήνορα δῖον</line><line>υἱὸν ὑπερθύμου Δολοπίονος, ὅς ῥα Σκαμάνδρου</line><line>ἀρητὴρ ἐτέτυκτο, θεὸς δ' ὣς τίετο δήμῳ,</line><line>τὸν μὲν ἄρ' Εὐρύπυλος, Εὐαίμονος ἀγλαὸς υἱός,</line><line>πρόσθεν ἕθεν φεύγοντα μεταδρομάδην ἔλασ' ὦμον</line><line>φασγάνῳ ἀΐξας, ἀπὸ δ' ἔξεσε χεῖρα βαρεῖαν:</line><line>αἱματόεσσα δὲ χεὶρ πεδίῳ πέσε: τὸν δὲ κατ' ὄσσε</line><line>ἔλλαβε πορφύρεος θάνατος καὶ μοῖρα κραταιή.</line><line>ὣς οἳ μὲν πονέοντο κατὰ κρατερὴν ὑσμίνην:</line></lvl5></lvl4><lvl4 ln="5.85" d="Diomedes wounded, asks Athena's help and gets it" sz="49"><lvl5 ln="5.85" d="Diomedes unstoppable like a river in flood" c="FFD9BF" sz="10"><line>Τυδεΐδην δ' οὐκ ἂν γνοίης ποτέροισι μετείη</line><line>ἠὲ μετὰ Τρώεσσιν ὁμιλέοι ἦ μετ' Ἀχαιοῖς.</line><line>θῦνε γὰρ ἂμ πεδίον ποταμῷ πλήθοντι ἐοικὼς</line><line>χειμάρρῳ, ὅς τ' ὦκα ῥέων ἐκέδασσε γεφύρας:</line><line>τὸν δ' οὔτ' ἄρ τε γέφυραι ἐεργμέναι ἰσχανόωσιν,</line><line>οὔτ' ἄρα ἕρκεα ἴσχει ἀλωάων ἐριθηλέων</line><line>ἐλθόντ' ἐξαπίνης ὅτ' ἐπιβρίσῃ Διὸς ὄμβρος:</line><line>πολλὰ δ' ὑπ' αὐτοῦ ἔργα κατήριπε κάλ' αἰζηῶν:</line><line>ὣς ὑπὸ Τυδεΐδῃ πυκιναὶ κλονέοντο φάλαγγες</line><line>Τρώων, οὐδ' ἄρα μιν μίμνον πολέες περ ἐόντες.</line></lvl5><lvl5 ln="5.95" d="Pandaros hits Diomedes with an arrow" c="FFD9BF" sz="6"><line>τὸν δ' ὡς οὖν ἐνόησε Λυκάονος ἀγλαὸς υἱὸς</line><line>θύνοντ' ἂμ πεδίον πρὸ ἕθεν κλονέοντα φάλαγγας,</line><line>αἶψ' ἐπὶ Τυδεΐδῃ ἐτιταίνετο καμπύλα τόξα,</line><line>καὶ βάλ' ἐπαΐσσοντα τυχὼν κατὰ δεξιὸν ὦμον</line><line>θώρηκος γύαλον: διὰ δ' ἔπτατο πικρὸς ὀϊστός,</line><line>ἀντικρὺ δὲ διέσχε, παλάσσετο δ' αἵματι θώρηξ.</line></lvl5><lvl5 ln="5.101" d="Pandaros' boast" c="FFD9BF" sz="5"><line>τῷ δ' ἐπὶ μακρὸν ἄϋσε Λυκάονος ἀγλαὸς υἱός:</line><line>ὄρνυσθε Τρῶες μεγάθυμοι κέντορες ἵππων:</line><line>βέβληται γὰρ ἄριστος Ἀχαιῶν, οὐδέ ἕ φημι</line><line>δήθ' ἀνσχήσεσθαι κρατερὸν βέλος, εἰ ἐτεόν με</line><line>ὦρσεν ἄναξ Διὸς υἱὸς ἀπορνύμενον Λυκίηθεν.</line></lvl5><lvl5 ln="5.106" d="Diomedes wounded; Sthenelos pulls the arrow out" c="FFD9BF" sz="8"><line>ὣς ἔφατ' εὐχόμενος: τὸν δ' οὐ βέλος ὠκὺ δάμασσεν,</line><line>ἀλλ' ἀναχωρήσας πρόσθ' ἵπποιιν καὶ ὄχεσφιν</line><line>ἔστη, καὶ Σθένελον προσέφη Καπανήϊον υἱόν:</line><line>ὄρσο πέπον Καπανηϊάδη, καταβήσεο δίφρου,</line><line>ὄφρά μοι ἐξ ὤμοιο ἐρύσσῃς πικρὸν ὀϊστόν.</line><line>ὣς ἄρ' ἔφη, Σθένελος δὲ καθ' ἵππων ἆλτο χαμᾶζε,</line><line>πὰρ δὲ στὰς βέλος ὠκὺ διαμπερὲς ἐξέρυσ' ὤμου:</line><line>αἷμα δ' ἀνηκόντιζε διὰ στρεπτοῖο χιτῶνος.</line></lvl5><lvl5 ln="5.114" d="Diomedes prays to Athena" c="FFD9BF" sz="7"><line>δὴ τότ' ἔπειτ' ἠρᾶτο βοὴν ἀγαθὸς Διομήδης:</line><line>κλῦθί μευ αἰγιόχοιο Διὸς τέκος Ἀτρυτώνη,</line><line>εἴ ποτέ μοι καὶ πατρὶ φίλα φρονέουσα παρέστης</line><line>δηΐῳ ἐν πολέμῳ, νῦν αὖτ' ἐμὲ φῖλαι Ἀθήνη:</line><line>δὸς δέ τέ μ' ἄνδρα ἑλεῖν καὶ ἐς ὁρμὴν ἔγχεος ἐλθεῖν</line><line>ὅς μ' ἔβαλε φθάμενος καὶ ἐπεύχεται, οὐδέ μέ φησι</line><line>δηρὸν ἔτ' ὄψεσθαι λαμπρὸν φάος ἠελίοιο.</line></lvl5><lvl5 ln="5.121" d="Ath. gives him strength and the spirit of his father Tudeus" c="FFD9BF" sz="6"><line>ὣς ἔφατ' εὐχόμενος: τοῦ δ' ἔκλυε Παλλὰς Ἀθήνη,</line><line>γυῖα δ' ἔθηκεν ἐλαφρά, πόδας καὶ χεῖρας ὕπερθεν:</line><line>ἀγχοῦ δ' ἱσταμένη ἔπεα πτερόεντα προσηύδα:</line><line>θαρσῶν νῦν Διόμηδες ἐπὶ Τρώεσσι μάχεσθαι:</line><line>ἐν γάρ τοι στήθεσσι μένος πατρώϊον ἧκα</line><line>ἄτρομον, οἷον ἔχεσκε σακέσπαλος ἱππότα Τυδεύς:</line></lvl5><lvl5 ln="5.127" d="distinguish gods from men, don't fight gods except Aphrodite" c="FFD9BF" sz="7"><line>ἀχλὺν δ' αὖ τοι ἀπ' ὀφθαλμῶν ἕλον ἣ πρὶν ἐπῆεν,</line><line>ὄφρ' εὖ γιγνώσκῃς ἠμὲν θεὸν ἠδὲ καὶ ἄνδρα.</line><line>τὼ νῦν αἴ κε θεὸς πειρώμενος ἐνθάδ' ἵκηται</line><line>μή τι σύ γ' ἀθανάτοισι θεοῖς ἀντικρὺ μάχεσθαι</line><line>τοῖς ἄλλοις: ἀτὰρ εἴ κε Διὸς θυγάτηρ Ἀφροδίτη</line><line>ἔλθῃσ' ἐς πόλεμον, τήν γ' οὐτάμεν ὀξέϊ χαλκῷ.</line><line>ἣ μὲν ἄρ' ὣς εἰποῦσ' ἀπέβη γλαυκῶπις Ἀθήνη,</line></lvl5></lvl4><lvl4 ln="5.134" d="Even more fierce, Diomedes does all the killing" sz="32"><lvl5 ln="5.134" d="Diomedes fights again like a lion, wounded but not killed" c="FFD9BF" sz="10"><line>Τυδεΐδης δ' ἐξαῦτις ἰὼν προμάχοισιν ἐμίχθη</line><line>καὶ πρίν περ θυμῷ μεμαὼς Τρώεσσι μάχεσθαι:</line><line>δὴ τότε μιν τρὶς τόσσον ἕλεν μένος ὥς τε λέοντα</line><line>ὅν ῥά τε ποιμὴν ἀγρῷ ἐπ' εἰροπόκοις ὀΐεσσι</line><line>χραύσῃ μέν τ' αὐλῆς ὑπεράλμενον οὐδὲ δαμάσσῃ:</line><line>τοῦ μέν τε σθένος ὦρσεν, ἔπειτα δέ τ' οὐ προσαμύνει,</line><line>ἀλλὰ κατὰ σταθμοὺς δύεται, τὰ δ' ἐρῆμα φοβεῖται:</line><line>αἳ μέν τ' ἀγχιστῖναι ἐπ' ἀλλήλῃσι κέχυνται,</line><line>αὐτὰρ ὃ ἐμμεμαὼς βαθέης ἐξάλλεται αὐλῆς:</line><line>ὣς μεμαὼς Τρώεσσι μίγη κρατερὸς Διομήδης.</line></lvl5><lvl5 ln="5.144" d="kills Astynoos and Hypeiron," c="FFD9BF" sz="4"><line>ἔνθ' ἕλεν Ἀστύνοον καὶ Ὑπείρονα ποιμένα λαῶν,</line><line>τὸν μὲν ὑπὲρ μαζοῖο βαλὼν χαλκήρεϊ δουρί,</line><line>τὸν δ' ἕτερον ξίφεϊ μεγάλῳ κληῗδα παρ' ὦμον</line><line>πλῆξ', ἀπὸ δ' αὐχένος ὦμον ἐέργαθεν ἠδ' ἀπὸ νώτου.</line></lvl5><lvl5 ln="5.148" d="Abas and Polyidos," c="FFD9BF" sz="4"><line>τοὺς μὲν ἔασ', ὃ δ' Ἄβαντα μετῴχετο καὶ Πολύειδον</line><line>υἱέας Εὐρυδάμαντος ὀνειροπόλοιο γέροντος:</line><line>τοῖς οὐκ ἐρχομένοις ὃ γέρων ἐκρίνατ' ὀνείρους,</line><line>ἀλλά σφεας κρατερὸς Διομήδης ἐξενάριξε:</line></lvl5><lvl5 ln="5.152" d="Xanthos and Thoon," c="FFD9BF" sz="7"><line>βῆ δὲ μετὰ Ξάνθόν τε Θόωνά τε Φαίνοπος υἷε</line><line>ἄμφω τηλυγέτω: ὃ δὲ τείρετο γήραϊ λυγρῷ,</line><line>υἱὸν δ' οὐ τέκετ' ἄλλον ἐπὶ κτεάτεσσι λιπέσθαι.</line><line>ἔνθ' ὅ γε τοὺς ἐνάριζε, φίλον δ' ἐξαίνυτο θυμὸν</line><line>ἀμφοτέρω, πατέρι δὲ γόον καὶ κήδεα λυγρὰ</line><line>λεῖπ', ἐπεὶ οὐ ζώοντε μάχης ἐκνοστήσαντε</line><line>δέξατο: χηρωσταὶ δὲ διὰ κτῆσιν δατέοντο.</line></lvl5><lvl5 ln="5.159" d="Echemmon and Chromios." c="FFD9BF" sz="7"><line>ἔνθ' υἷας Πριάμοιο δύω λάβε Δαρδανίδαο</line><line>εἰν ἑνὶ δίφρῳ ἐόντας Ἐχέμμονά τε Χρομίον τε.</line><line>ὡς δὲ λέων ἐν βουσὶ θορὼν ἐξ αὐχένα ἄξῃ</line><line>πόρτιος ἠὲ βοὸς ξύλοχον κάτα βοσκομενάων,</line><line>ὣς τοὺς ἀμφοτέρους ἐξ ἵππων Τυδέος υἱὸς</line><line>βῆσε κακῶς ἀέκοντας, ἔπειτα δὲ τεύχε' ἐσύλα:</line><line>ἵππους δ' οἷς ἑτάροισι δίδου μετὰ νῆας ἐλαύνειν.</line></lvl5></lvl4><lvl4 ln="5.166" d="Diomedes gets Aeneas' horses" sz="164"><lvl5 ln="5.166" d="Aeneas finds Pandaros" c="FFD9BF" sz="5"><line>τὸν δ' ἴδεν Αἰνείας ἀλαπάζοντα στίχας ἀνδρῶν,</line><line>βῆ δ' ἴμεν ἄν τε μάχην καὶ ἀνὰ κλόνον ἐγχειάων</line><line>Πάνδαρον ἀντίθεον διζήμενος εἴ που ἐφεύροι:</line><line>εὗρε Λυκάονος υἱὸν ἀμύμονά τε κρατερόν τε,</line><line>στῆ δὲ πρόσθ' αὐτοῖο ἔπος τέ μιν ἀντίον ηὔδα:</line></lvl5><lvl5 ln="5.171" d="&quot;no one is a better bowman than you," c="FFD9BF" sz="3"><line>Πάνδαρε ποῦ τοι τόξον ἰδὲ πτερόεντες ὀϊστοὶ</line><line>καὶ κλέος; ᾧ οὔ τίς τοι ἐρίζεται ἐνθάδε γ' ἀνήρ,</line><line>οὐδέ τις ἐν Λυκίῃ σέο γ' εὔχεται εἶναι ἀμείνων.</line></lvl5><lvl5 ln="5.174" d="so shoot that man" c="FFD9BF" sz="3"><line>ἀλλ' ἄγε τῷδ' ἔφες ἀνδρὶ βέλος Διὶ χεῖρας ἀνασχὼν</line><line>ὅς τις ὅδε κρατέει καὶ δὴ κακὰ πολλὰ ἔοργε</line><line>Τρῶας, ἐπεὶ πολλῶν τε καὶ ἐσθλῶν γούνατ' ἔλυσεν:</line></lvl5><lvl5 ln="5.177" d="and hope he is no god&quot;" c="FFD9BF" sz="2"><line>εἰ μή τις θεός ἐστι κοτεσσάμενος Τρώεσσιν</line><line>ἱρῶν μηνίσας: χαλεπὴ δὲ θεοῦ ἔπι μῆνις.</line></lvl5><lvl5 ln="5.179" d="Pandaros: It is Diomedes. He may be a god..." c="FFD9BF" sz="5"><line>τὸν δ' αὖτε προσέειπε Λυκάονος ἀγλαὸς υἱός:</line><line>Αἰνεία Τρώων βουληφόρε χαλκοχιτώνων</line><line>Τυδεΐδῃ μιν ἔγωγε δαΐφρονι πάντα ἐΐσκω,</line><line>ἀσπίδι γιγνώσκων αὐλώπιδί τε τρυφαλείῃ,</line><line>ἵππους τ' εἰσορόων: σάφα δ' οὐκ οἶδ' εἰ θεός ἐστιν.</line></lvl5><lvl5 ln="5.184" d="if he is a man, a god is protecting him from my arrows" c="FFD9BF" sz="4"><line>εἰ δ' ὅ γ' ἀνὴρ ὅν φημι δαΐφρων Τυδέος υἱὸς</line><line>οὐχ ὅ γ' ἄνευθε θεοῦ τάδε μαίνεται, ἀλλά τις ἄγχι</line><line>ἕστηκ' ἀθανάτων νεφέλῃ εἰλυμένος ὤμους,</line><line>ὃς τούτου βέλος ὠκὺ κιχήμενον ἔτραπεν ἄλλῃ.</line></lvl5><lvl5 ln="5.188" d="I have hit him already, a god must be angry with me" c="FFD9BF" sz="4"><line>ἤδη γάρ οἱ ἐφῆκα βέλος, καί μιν βάλον ὦμον</line><line>δεξιὸν ἀντικρὺ διὰ θώρηκος γυάλοιο:</line><line>καί μιν ἔγωγ' ἐφάμην Ἀϊδωνῆϊ προϊάψειν,</line><line>ἔμπης δ' οὐκ ἐδάμασσα: θεός νύ τίς ἐστι κοτήεις.</line></lvl5><lvl5 ln="5.192" d="I did not bring my horses and chariots" c="FFD9BF" sz="5"><line>ἵπποι δ' οὐ παρέασι καὶ ἅρματα τῶν κ' ἐπιβαίην:</line><line>ἀλλά που ἐν μεγάροισι Λυκάονος ἕνδεκα δίφροι</line><line>καλοὶ πρωτοπαγεῖς νεοτευχέες: ἀμφὶ δὲ πέπλοι</line><line>πέπτανται: παρὰ δέ σφιν ἑκάστῳ δίζυγες ἵπποι</line><line>ἑστᾶσι κρῖ λευκὸν ἐρεπτόμενοι καὶ ὀλύρας.</line></lvl5><lvl5 ln="5.197" d="Though my father urged me to, that I might lead" c="FFD9BF" sz="4"><line>ἦ μέν μοι μάλα πολλὰ γέρων αἰχμητὰ Λυκάων</line><line>ἐρχομένῳ ἐπέτελλε δόμοις ἔνι ποιητοῖσιν:</line><line>ἵπποισίν μ' ἐκέλευε καὶ ἅρμασιν ἐμβεβαῶτα</line><line>ἀρχεύειν Τρώεσσι κατὰ κρατερὰς ὑσμίνας:</line></lvl5><lvl5 ln="5.201" d="So I came on foot, relying on my bow" c="FFD9BF" sz="3"><line>ἀλλ' ἐγὼ οὐ πιθόμην: ἦ τ' ἂν πολὺ κέρδιον ἦεν:</line><line>ἵππων φειδόμενος, μή μοι δευοίατο φορβῆς</line><line>ἀνδρῶν εἰλομένων εἰωθότες ἔδμεναι ἄδην.</line></lvl5><lvl5 ln="5.204" d="I have already hit 2 of them but only made them more furious" c="FFD9BF" sz="5"><line>ὣς λίπον, αὐτὰρ πεζὸς ἐς Ἴλιον εἰλήλουθα</line><line>τόξοισιν πίσυνος: τὰ δέ μ' οὐκ ἄρ' ἔμελλον ὀνήσειν.</line><line>ἤδη γὰρ δοιοῖσιν ἀριστήεσσιν ἐφῆκα</line><line>Τυδεΐδῃ τε καὶ Ἀτρεΐδῃ, ἐκ δ' ἀμφοτέροιιν</line><line>ἀτρεκὲς αἷμ' ἔσσευα βαλών, ἤγειρα δὲ μᾶλλον.</line></lvl5><lvl5 ln="5.209" d="An evil fate made me bring this bow" c="FFD9BF" sz="3"><line>τώ ῥα κακῇ αἴσῃ ἀπὸ πασσάλου ἀγκύλα τόξα</line><line>ἤματι τῷ ἑλόμην ὅτε Ἴλιον εἰς ἐρατεινὴν</line><line>ἡγεόμην Τρώεσσι φέρων χάριν Ἕκτορι δίῳ.</line></lvl5><lvl5 ln="5.212" d="I will destroy it if I get home" c="FFD9BF" sz="5"><line>εἰ δέ κε νοστήσω καὶ ἐσόψομαι ὀφθαλμοῖσι</line><line>πατρίδ' ἐμὴν ἄλοχόν τε καὶ ὑψερεφὲς μέγα δῶμα,</line><line>αὐτίκ' ἔπειτ' ἀπ' ἐμεῖο κάρη τάμοι ἀλλότριος φὼς</line><line>εἰ μὴ ἐγὼ τάδε τόξα φαεινῷ ἐν πυρὶ θείην</line><line>χερσὶ διακλάσσας: ἀνεμώλια γάρ μοι ὀπηδεῖ.</line></lvl5><lvl5 ln="5.217" d="Aeneas: don't talk like that, let's face him together" c="FFD9BF" sz="4"><line>τὸν δ' αὖτ' Αἰνείας Τρώων ἀγὸς ἀντίον ηὔδα:</line><line>μὴ δ' οὕτως ἀγόρευε: πάρος δ' οὐκ ἔσσεται ἄλλως,</line><line>πρίν γ' ἐπὶ νὼ τῷδ' ἀνδρὶ σὺν ἵπποισιν καὶ ὄχεσφιν</line><line>ἀντιβίην ἐλθόντε σὺν ἔντεσι πειρηθῆναι.</line></lvl5><lvl5 ln="5.221" d="mount the chariot, the horses will save us" c="FFD9BF" sz="5"><line>ἀλλ' ἄγ' ἐμῶν ὀχέων ἐπιβήσεο, ὄφρα ἴδηαι</line><line>οἷοι Τρώϊοι ἵπποι ἐπιστάμενοι πεδίοιο</line><line>κραιπνὰ μάλ' ἔνθα καὶ ἔνθα διωκέμεν ἠδὲ φέβεσθαι:</line><line>τὼ καὶ νῶϊ πόλιν δὲ σαώσετον, εἴ περ ἂν αὖτε</line><line>Ζεὺς ἐπὶ Τυδεΐδῃ Διομήδεϊ κῦδος ὀρέξῃ.</line></lvl5><lvl5 ln="5.226" d="So take the reins and I will fight, or you fight, I manage the horses" c="FFD9BF" sz="3"><line>ἀλλ' ἄγε νῦν μάστιγα καὶ ἡνία σιγαλόεντα</line><line>δέξαι, ἐγὼ δ' ἵππων ἀποβήσομαι ὄφρα μάχωμαι:</line><line>ἠὲ σὺ τόνδε δέδεξο, μελήσουσιν δ' ἐμοὶ ἵπποι.</line></lvl5><lvl5 ln="5.229" d="Pandaros: better you take the reins, the horses know you" c="FFD9BF" sz="4"><line>τὸν δ' αὖτε προσέειπε Λυκάονος ἀγλαὸς υἱός:</line><line>Αἰνεία σὺ μὲν αὐτὸς ἔχ' ἡνία καὶ τεὼ ἵππω:</line><line>μᾶλλον ὑφ' ἡνιόχῳ εἰωθότι καμπύλον ἅρμα</line><line>οἴσετον, εἴ περ ἂν αὖτε φεβώμεθα Τυδέος υἱόν:</line></lvl5><lvl5 ln="5.233" d="if we have to run, Diomedes chasing us" c="FFD9BF" sz="4"><line>μὴ τὼ μὲν δείσαντε ματήσετον, οὐδ' ἐθέλητον</line><line>ἐκφερέμεν πολέμοιο τεὸν φθόγγον ποθέοντε,</line><line>νῶϊ δ' ἐπαΐξας μεγαθύμου Τυδέος υἱὸς</line><line>αὐτώ τε κτείνῃ καὶ ἐλάσσῃ μώνυχας ἵππους.</line></lvl5><lvl5 ln="5.237" d="I will do the fighting" c="FFD9BF" sz="4"><line>ἀλλὰ σύ γ' αὐτὸς ἔλαυνε τέ' ἅρματα καὶ τεὼ ἵππω,</line><line>τὸν δὲ δ' ἐγὼν ἐπιόντα δεδέξομαι ὀξέϊ δουρί.</line><line>ὣς ἄρα φωνήσαντες ἐς ἅρματα ποικίλα βάντες</line><line>ἐμμεμαῶτ' ἐπὶ Τυδεΐδῃ ἔχον ὠκέας ἵππους.</line></lvl5><lvl5 ln="5.241" d="Sthenelos to Diomedes: 2 are coming at you: one is bowman Pandaros" c="FFD9BF" sz="6"><line>τοὺς δὲ ἴδε Σθένελος Καπανήϊος ἀγλαὸς υἱός,</line><line>αἶψα δὲ Τυδεΐδην ἔπεα πτερόεντα προσηύδα:</line><line>Τυδεΐδη Διόμηδες ἐμῷ κεχαρισμένε θυμῷ,</line><line>ἄνδρ' ὁρόω κρατερὼ ἐπὶ σοὶ μεμαῶτε μάχεσθαι</line><line>ἶν' ἀπέλεθρον ἔχοντας: ὃ μὲν τόξων ἐῢ εἰδὼς</line><line>Πάνδαρος, υἱὸς δ' αὖτε Λυκάονος εὔχεται εἶναι:</line></lvl5><lvl5 ln="5.247" d="the other Aeneas, son of Aphrodite: let's run" c="FFD9BF" sz="4"><line>Αἰνείας δ' υἱὸς μὲν ἀμύμονος Ἀγχίσαο</line><line>εὔχεται ἐκγεγάμεν, μήτηρ δέ οἵ ἐστ' Ἀφροδίτη.</line><line>ἀλλ' ἄγε δὴ χαζώμεθ' ἐφ' ἵππων, μηδέ μοι οὕτω</line><line>θῦνε διὰ προμάχων, μή πως φίλον ἦτορ ὀλέσσῃς.</line></lvl5><lvl5 ln="5.251" d="Diomedes: don't talk of running, Athena will not let me show fear" c="FFD9BF" sz="6"><line>τὸν δ' ἄρ' ὑπόδρα ἰδὼν προσέφη κρατερὸς Διομήδης:</line><line>μή τι φόβον δ' ἀγόρευ', ἐπεὶ οὐδὲ σὲ πεισέμεν οἴω.</line><line>οὐ γάρ μοι γενναῖον ἀλυσκάζοντι μάχεσθαι</line><line>οὐδὲ καταπτώσσειν: ἔτι μοι μένος ἔμπεδόν ἐστιν:</line><line>ὀκνείω δ' ἵππων ἐπιβαινέμεν, ἀλλὰ καὶ αὔτως</line><line>ἀντίον εἶμ' αὐτῶν: τρεῖν μ' οὐκ ἐᾷ Παλλὰς Ἀθήνη.</line></lvl5><lvl5 ln="5.257" d="they will not both escape" c="FFD9BF" sz="2"><line>τούτω δ' οὐ πάλιν αὖτις ἀποίσετον ὠκέες ἵπποι</line><line>ἄμφω ἀφ' ἡμείων, εἴ γ' οὖν ἕτερός γε φύγῃσιν.</line></lvl5><lvl5 ln="5.259" d="if Athena gives me victory, grab their horses" c="FFD9BF" sz="6"><line>ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:</line><line>αἴ κέν μοι πολύβουλος Ἀθήνη κῦδος ὀρέξῃ</line><line>ἀμφοτέρω κτεῖναι, σὺ δὲ τούσδε μὲν ὠκέας ἵππους</line><line>αὐτοῦ ἐρυκακέειν ἐξ ἄντυγος ἡνία τείνας,</line><line>Αἰνείαο δ' ἐπαΐξαι μεμνημένος ἵππων,</line><line>ἐκ δ' ἐλάσαι Τρώων μετ' ἐϋκνήμιδας Ἀχαιούς.</line></lvl5><lvl5 ln="5.265" d="the best horses ever" c="FFD9BF" sz="3"><line>τῆς γάρ τοι γενεῆς ἧς Τρωΐ περ εὐρύοπα Ζεὺς</line><line>δῶχ' υἷος ποινὴν Γανυμήδεος, οὕνεκ' ἄριστοι</line><line>ἵππων ὅσσοι ἔασιν ὑπ' ἠῶ τ' ἠέλιόν τε,</line></lvl5><lvl5 ln="5.268" d="if we grab them, we'll win great glory" c="FFD9BF" sz="6"><line>τοὺς μὲν τέσσαρας αὐτὸς ἔχων ἀτίταλλ' ἐπὶ φάτνῃ,</line><line>τῆς γενεῆς ἔκλεψεν ἄναξ ἀνδρῶν Ἀγχίσης</line><line>λάθρῃ Λαομέδοντος ὑποσχὼν θήλεας ἵππους:</line><line>τῶν οἱ ἓξ ἐγένοντο ἐνὶ μεγάροισι γενέθλη.</line><line>τὼ δὲ δύ' Αἰνείᾳ δῶκεν μήστωρε φόβοιο.</line><line>εἰ τούτω κε λάβοιμεν, ἀροίμεθά κε κλέος ἐσθλόν.</line></lvl5><lvl5 ln="5.274" d="Pandaros to Dio.: I will now try my spear" c="FFD9BF" sz="6"><line>ὣς οἳ μὲν τοιαῦτα πρὸς ἀλλήλους ἀγόρευον,</line><line>τὼ δὲ τάχ' ἐγγύθεν ἦλθον ἐλαύνοντ' ὠκέας ἵππους.</line><line>τὸν πρότερος προσέειπε Λυκάονος ἀγλαὸς υἱός:</line><line>καρτερόθυμε δαΐφρον ἀγαυοῦ Τυδέος υἱὲ</line><line>ἦ μάλα σ' οὐ βέλος ὠκὺ δαμάσσατο πικρὸς ὀϊστός:</line><line>νῦν αὖτ' ἐγχείῃ πειρήσομαι αἴ κε τύχωμι.</line></lvl5><lvl5 ln="5.280" d="Hits but fails to penetrate. Pandaros' vain boast" c="FFD9BF" sz="6"><line>ἦ ῥα καὶ ἀμπεπαλὼν προΐει δολιχόσκιον ἔγχος</line><line>καὶ βάλε Τυδεΐδαο κατ' ἀσπίδα: τῆς δὲ διὰ πρὸ</line><line>αἰχμὴ χαλκείη πταμένη θώρηκι πελάσθη:</line><line>τῷ δ' ἐπὶ μακρὸν ἄϋσε Λυκάονος ἀγλαὸς υἱός:</line><line>βέβληαι κενεῶνα διαμπερές, οὐδέ σ' ὀΐω</line><line>δηρὸν ἔτ' ἀνσχήσεσθαι: ἐμοὶ δὲ μέγ' εὖχος ἔδωκας.</line></lvl5><lvl5 ln="5.286" d="Diomedes answers" c="FFD9BF" sz="4"><line>τὸν δ' οὐ ταρβήσας προσέφη κρατερὸς Διομήδης:</line><line>ἤμβροτες οὐδ' ἔτυχες: ἀτὰρ οὐ μὲν σφῶΐ γ' ὀΐω</line><line>πρίν γ' ἀποπαύσεσθαι πρίν γ' ἢ ἕτερόν γε πεσόντα</line><line>αἵματος ἆσαι Ἄρηα, ταλαύρινον πολεμιστήν.</line></lvl5><lvl5 ln="5.290" d="Diomedes throws, Athena guides, hits P. in the teeth" c="FFD9BF" sz="7"><line>ὣς φάμενος προέηκε: βέλος δ' ἴθυνεν Ἀθήνη</line><line>ῥῖνα παρ' ὀφθαλμόν, λευκοὺς δ' ἐπέρησεν ὀδόντας.</line><line>τοῦ δ' ἀπὸ μὲν γλῶσσαν πρυμνὴν τάμε χαλκὸς ἀτειρής,</line><line>αἰχμὴ δ' ἐξελύθη παρὰ νείατον ἀνθερεῶνα:</line><line>ἤριπε δ' ἐξ ὀχέων, ἀράβησε δὲ τεύχε' ἐπ' αὐτῷ</line><line>αἰόλα παμφανόωντα, παρέτρεσσαν δέ οἱ ἵπποι</line><line>ὠκύποδες: τοῦ δ' αὖθι λύθη ψυχή τε μένος τε.</line></lvl5><lvl5 ln="5.297" d="Aeneas defends P's body" c="FFD9BF" sz="5"><line>Αἰνείας δ' ἀπόρουσε σὺν ἀσπίδι δουρί τε μακρῷ</line><line>δείσας μή πώς οἱ ἐρυσαίατο νεκρὸν Ἀχαιοί.</line><line>ἀμφὶ δ' ἄρ' αὐτῷ βαῖνε λέων ὣς ἀλκὶ πεποιθώς,</line><line>πρόσθε δέ οἱ δόρυ τ' ἔσχε καὶ ἀσπίδα πάντοσ' ἐΐσην,</line><line>τὸν κτάμεναι μεμαὼς ὅς τις τοῦ γ' ἀντίος ἔλθοι</line></lvl5><lvl5 ln="5.302" d="Diomedes throws a huge stone" c="FFD9BF" sz="5"><line>σμερδαλέα ἰάχων: ὃ δὲ χερμάδιον λάβε χειρὶ</line><line>Τυδεΐδης μέγα ἔργον ὃ οὐ δύο γ' ἄνδρε φέροιεν,</line><line>οἷοι νῦν βροτοί εἰσ': ὃ δέ μιν ῥέα πάλλε καὶ οἶος.</line><line>τῷ βάλεν Αἰνείαο κατ' ἰσχίον ἔνθά τε μηρὸς</line><line>ἰσχίῳ ἐνστρέφεται, κοτύλην δέ τέ μιν καλέουσι:</line></lvl5><lvl5 ln="5.307" d="...and wounds Aeneas" c="FFD9BF" sz="4"><line>θλάσσε δέ οἱ κοτύλην, πρὸς δ' ἄμφω ῥῆξε τένοντε:</line><line>ὦσε δ' ἀπὸ ῥινὸν τρηχὺς λίθος: αὐτὰρ ὅ γ' ἥρως</line><line>ἔστη γνὺξ ἐριπὼν καὶ ἐρείσατο χειρὶ παχείῃ</line><line>γαίης: ἀμφὶ δὲ ὄσσε κελαινὴ νὺξ ἐκάλυψε.</line></lvl5><lvl5 ln="5.311" d="Aphrodite, Aeneas' mother..." c="FFD9BF" sz="3"><line>καί νύ κεν ἔνθ' ἀπόλοιτο ἄναξ ἀνδρῶν Αἰνείας,</line><line>εἰ μὴ ἄρ' ὀξὺ νόησε Διὸς θυγάτηρ Ἀφροδίτη</line><line>μήτηρ, ἥ μιν ὑπ' Ἀγχίσῃ τέκε βουκολέοντι:</line></lvl5><lvl5 ln="5.314" d="protects him and takes him out of the battle" c="FFD9BF" sz="5"><line>ἀμφὶ δ' ἑὸν φίλον υἱὸν ἐχεύατο πήχεε λευκώ,</line><line>πρόσθε δέ οἱ πέπλοιο φαεινοῦ πτύγμα κάλυψεν</line><line>ἕρκος ἔμεν βελέων, μή τις Δαναῶν ταχυπώλων</line><line>χαλκὸν ἐνὶ στήθεσσι βαλὼν ἐκ θυμὸν ἕλοιτο.</line><line>ἣ μὲν ἑὸν φίλον υἱὸν ὑπεξέφερεν πολέμοιο:</line></lvl5><lvl5 ln="5.319" d="Kapaneus seizes Aeneas' horses" c="FFD9BF" sz="6"><line>οὐδ' υἱὸς Καπανῆος ἐλήθετο συνθεσιάων</line><line>τάων ἃς ἐπέτελλε βοὴν ἀγαθὸς Διομήδης,</line><line>ἀλλ' ὅ γε τοὺς μὲν ἑοὺς ἠρύκακε μώνυχας ἵππους</line><line>νόσφιν ἀπὸ φλοίσβου ἐξ ἄντυγος ἡνία τείνας,</line><line>Αἰνείαο δ' ἐπαΐξας καλλίτριχας ἵππους</line><line>ἐξέλασε Τρώων μετ' ἐϋκνήμιδας Ἀχαιούς.</line></lvl5><lvl5 ln="5.325" d="brings them to the ships, then rejoins Diomedes" c="FFD9BF" sz="5"><line>δῶκε δὲ Δηϊπύλῳ ἑτάρῳ φίλῳ, ὃν περὶ πάσης</line><line>τῖεν ὁμηλικίης ὅτι οἱ φρεσὶν ἄρτια ᾔδη,</line><line>νηυσὶν ἔπι γλαφυρῇσιν ἐλαυνέμεν: αὐτὰρ ὅ γ' ἥρως</line><line>ὧν ἵππων ἐπιβὰς ἔλαβ' ἡνία σιγαλόεντα,</line><line>αἶψα δὲ Τυδεΐδην μέθεπε κρατερώνυχας ἵππους</line></lvl5></lvl4></lvl3><lvl3 ln="5.330" d="Diomedes fights the gods" sz="381"><lvl4 ln="5.330" d="Diomedes fights the gods" sz="189"><lvl5 ln="5.330" d="Diomedes goes after Aphrodite" c="FFD9BF" sz="4"><line>ἐμμεμαώς: ὃ δὲ Κύπριν ἐπῴχετο νηλέϊ χαλκῷ</line><line>γιγνώσκων ὅ τ' ἄναλκις ἔην θεός, οὐδὲ θεάων</line><line>τάων αἵ τ' ἀνδρῶν πόλεμον κάτα κοιρανέουσιν,</line><line>οὔτ' ἄρ' Ἀθηναίη οὔτε πτολίπορθος Ἐνυώ.</line></lvl5><lvl5 ln="5.334" d="wounds her" c="FFD9BF" sz="5"><line>ἀλλ' ὅτε δή ῥ' ἐκίχανε πολὺν καθ' ὅμιλον ὀπάζων,</line><line>ἔνθ' ἐπορεξάμενος μεγαθύμου Τυδέος υἱὸς</line><line>ἄκρην οὔτασε χεῖρα μετάλμενος ὀξέϊ δουρὶ</line><line>ἀβληχρήν: εἶθαρ δὲ δόρυ χροὸς ἀντετόρησεν</line><line>ἀμβροσίου διὰ πέπλου, ὅν οἱ Χάριτες κάμον αὐταί,</line></lvl5><lvl5 ln="5.339" d="she bleeds, though immortal, and drops her son" c="FFD9BF" sz="5"><line>πρυμνὸν ὕπερ θέναρος: ῥέε δ' ἄμβροτον αἷμα θεοῖο</line><line>ἰχώρ, οἷός πέρ τε ῥέει μακάρεσσι θεοῖσιν:</line><line>οὐ γὰρ σῖτον ἔδουσ', οὐ πίνουσ' αἴθοπα οἶνον,</line><line>τοὔνεκ' ἀναίμονές εἰσι καὶ ἀθάνατοι καλέονται.</line><line>ἣ δὲ μέγα ἰάχουσα ἀπὸ ἕο κάββαλεν υἱόν:</line></lvl5><lvl5 ln="5.344" d="Apollo rescues him" c="FFD9BF" sz="3"><line>καὶ τὸν μὲν μετὰ χερσὶν ἐρύσατο Φοῖβος Ἀπόλλων</line><line>κυανέῃ νεφέλῃ, μή τις Δαναῶν ταχυπώλων</line><line>χαλκὸν ἐνὶ στήθεσσι βαλὼν ἐκ θυμὸν ἕλοιτο:</line></lvl5><lvl5 ln="5.347" d="Diomedes shouts at Aphrodite" c="FFD9BF" sz="5"><line>τῇ δ' ἐπὶ μακρὸν ἄϋσε βοὴν ἀγαθὸς Διομήδης:</line><line>εἶκε Διὸς θύγατερ πολέμου καὶ δηϊοτῆτος:</line><line>ἦ οὐχ ἅλις ὅττι γυναῖκας ἀνάλκιδας ἠπεροπεύεις;</line><line>εἰ δὲ σύ γ' ἐς πόλεμον πωλήσεαι, ἦ τέ σ' ὀΐω</line><line>ῥιγήσειν πόλεμόν γε καὶ εἴ χ' ἑτέρωθι πύθηαι.</line></lvl5><lvl5 ln="5.352" d="Iris leads her away" c="FFD9BF" sz="3"><line>ὣς ἔφαθ', ἣ δ' ἀλύουσ' ἀπεβήσετο, τείρετο δ' αἰνῶς:</line><line>τὴν μὲν ἄρ' Ἶρις ἑλοῦσα ποδήνεμος ἔξαγ' ὁμίλου</line><line>ἀχθομένην ὀδύνῃσι, μελαίνετο δὲ χρόα καλόν.</line></lvl5><lvl5 ln="5.355" d="she finds Ares, resting" c="FFD9BF" sz="4"><line>εὗρεν ἔπειτα μάχης ἐπ' ἀριστερὰ θοῦρον Ἄρηα</line><line>ἥμενον: ἠέρι δ' ἔγχος ἐκέκλιτο καὶ ταχέ' ἵππω:</line><line>ἣ δὲ γνὺξ ἐριποῦσα κασιγνήτοιο φίλοιο</line><line>πολλὰ λισσομένη χρυσάμπυκας ᾔτεεν ἵππους:</line></lvl5><lvl5 ln="5.359" d="Ares gives her his chariot" c="FFD9BF" sz="5"><line>φίλε κασίγνητε κόμισαί τέ με δός τέ μοι ἵππους,</line><line>ὄφρ' ἐς Ὄλυμπον ἵκωμαι ἵν' ἀθανάτων ἕδος ἐστί.</line><line>λίην ἄχθομαι ἕλκος ὅ με βροτὸς οὔτασεν ἀνὴρ</line><line>Τυδεΐδης, ὃς νῦν γε καὶ ἂν Διὶ πατρὶ μάχοιτο.</line><line>ὣς φάτο, τῇ δ' ἄρ' Ἄρης δῶκε χρυσάμπυκας ἵππους:</line></lvl5><lvl5 ln="5.364" d="Aphrodite and Iris go back to Olympos, in the chariot" c="FFD9BF" sz="6"><line>ἣ δ' ἐς δίφρον ἔβαινεν ἀκηχεμένη φίλον ἦτορ,</line><line>πὰρ δέ οἱ Ἶρις ἔβαινε καὶ ἡνία λάζετο χερσί,</line><line>μάστιξεν δ' ἐλάαν, τὼ δ' οὐκ ἀέκοντε πετέσθην.</line><line>αἶψα δ' ἔπειθ' ἵκοντο θεῶν ἕδος αἰπὺν Ὄλυμπον:</line><line>ἔνθ' ἵππους ἔστησε ποδήνεμος ὠκέα Ἶρις</line><line>λύσασ' ἐξ ὀχέων, παρὰ δ' ἀμβρόσιον βάλεν εἶδαρ:</line></lvl5><lvl5 ln="5.370" d="Dione: who hurt you, child, as if you were committing crime in the open" c="FFD9BF" sz="5"><line>ἣ δ' ἐν γούνασι πῖπτε Διώνης δῖ' Ἀφροδίτη</line><line>μητρὸς ἑῆς: ἣ δ' ἀγκὰς ἐλάζετο θυγατέρα ἥν,</line><line>χειρί τέ μιν κατέρεξεν ἔπος τ' ἔφατ' ἐκ τ' ὀνόμαζε:</line><line>τίς νύ σε τοιάδ' ἔρεξε φίλον τέκος Οὐρανιώνων</line><line>μαψιδίως, ὡς εἴ τι κακὸν ῥέζουσαν ἐνωπῇ;</line></lvl5><lvl5 ln="5.375" d="It was Diomedes; the Greeks are now fighting the gods themselves" c="FFD9BF" sz="6"><line>τὴν δ' ἠμείβετ' ἔπειτα φιλομμειδὴς Ἀφροδίτη:</line><line>οὖτά με Τυδέος υἱὸς ὑπέρθυμος Διομήδης,</line><line>οὕνεκ' ἐγὼ φίλον υἱὸν ὑπεξέφερον πολέμοιο</line><line>Αἰνείαν, ὃς ἐμοὶ πάντων πολὺ φίλτατός ἐστιν.</line><line>οὐ γὰρ ἔτι Τρώων καὶ Ἀχαιῶν φύλοπις αἰνή,</line><line>ἀλλ' ἤδη Δαναοί γε καὶ ἀθανάτοισι μάχονται.</line></lvl5><lvl5 ln="5.381" d="Dione: may gods suffered by mortal's hands:" c="FFD9BF" sz="4"><line>τὴν δ' ἠμείβετ' ἔπειτα Διώνη, δῖα θεάων:</line><line>τέτλαθι τέκνον ἐμόν, καὶ ἀνάσχεο κηδομένη περ:</line><line>πολλοὶ γὰρ δὴ τλῆμεν Ὀλύμπια δώματ' ἔχοντες</line><line>ἐξ ἀνδρῶν χαλέπ' ἄλγε' ἐπ' ἀλλήλοισι τιθέντες.</line></lvl5><lvl5 ln="5.385" d="Ares was bound by Otos and Ephialtes" c="FFD9BF" sz="7"><line>τλῆ μὲν Ἄρης ὅτε μιν Ὦτος κρατερός τ' Ἐφιάλτης</line><line>παῖδες Ἀλωῆος, δῆσαν κρατερῷ ἐνὶ δεσμῷ:</line><line>χαλκέῳ δ' ἐν κεράμῳ δέδετο τρισκαίδεκα μῆνας:</line><line>καί νύ κεν ἔνθ' ἀπόλοιτο Ἄρης ἆτος πολέμοιο,</line><line>εἰ μὴ μητρυιὴ περικαλλὴς Ἠερίβοια</line><line>Ἑρμέᾳ ἐξήγγειλεν: ὃ δ' ἐξέκλεψεν Ἄρηα</line><line>ἤδη τειρόμενον, χαλεπὸς δέ ἑ δεσμὸς ἐδάμνα.</line></lvl5><lvl5 ln="5.392" d="Here suffered when Heracles shot her" c="FFD9BF" sz="3"><line>τλῆ δ' Ἥρη, ὅτε μιν κρατερὸς πάϊς Ἀμφιτρύωνος</line><line>δεξιτερὸν κατὰ μαζὸν ὀϊστῷ τριγλώχινι</line><line>βεβλήκει: τότε καί μιν ἀνήκεστον λάβεν ἄλγος.</line></lvl5><lvl5 ln="5.395" d="Hades  suffered by the same son of Zeus" c="FFD9BF" sz="10"><line>τλῆ δ' Ἀΐδης ἐν τοῖσι πελώριος ὠκὺν ὀϊστόν,</line><line>εὖτέ μιν ωὐτὸς ἀνὴρ υἱὸς Διὸς αἰγιόχοιο</line><line>ἐν Πύλῳ ἐν νεκύεσσι βαλὼν ὀδύνῃσιν ἔδωκεν:</line><line>αὐτὰρ ὃ βῆ πρὸς δῶμα Διὸς καὶ μακρὸν Ὄλυμπον</line><line>κῆρ ἀχέων ὀδύνῃσι πεπαρμένος: αὐτὰρ ὀϊστὸς</line><line>ὤμῳ ἔνι στιβαρῷ ἠλήλατο, κῆδε δὲ θυμόν.</line><line>τῷ δ' ἐπὶ Παιήων ὀδυνήφατα φάρμακα πάσσων</line><line>ἠκέσατ': οὐ μὲν γάρ τι καταθνητός γε τέτυκτο.</line><line>σχέτλιος ὀβριμοεργὸς ὃς οὐκ ὄθετ' αἴσυλα ῥέζων,</line><line>ὃς τόξοισιν ἔκηδε θεοὺς οἳ Ὄλυμπον ἔχουσι.</line></lvl5><lvl5 ln="5.405" d="It was Athena who egged Diomedes on to this" c="FFD9BF" sz="5"><line>σοὶ δ' ἐπὶ τοῦτον ἀνῆκε θεὰ γλαυκῶπις Ἀθήνη:</line><line>νήπιος, οὐδὲ τὸ οἶδε κατὰ φρένα Τυδέος υἱὸς</line><line>ὅττι μάλ' οὐ δηναιὸς ὃς ἀθανάτοισι μάχηται,</line><line>οὐδέ τί μιν παῖδες ποτὶ γούνασι παππάζουσιν</line><line>ἐλθόντ' ἐκ πολέμοιο καὶ αἰνῆς δηϊοτῆτος.</line></lvl5><lvl5 ln="5.410" d="he had better beware of stronger gods" c="FFD9BF" sz="6"><line>τὼ νῦν Τυδεΐδης, εἰ καὶ μάλα καρτερός ἐστι,</line><line>φραζέσθω μή τίς οἱ ἀμείνων σεῖο μάχηται,</line><line>μὴ δὴν Αἰγιάλεια περίφρων Ἀδρηστίνη</line><line>ἐξ ὕπνου γοόωσα φίλους οἰκῆας ἐγείρῃ</line><line>κουρίδιον ποθέουσα πόσιν τὸν ἄριστον Ἀχαιῶν</line><line>ἰφθίμη ἄλοχος Διομήδεος ἱπποδάμοιο.</line></lvl5><lvl5 ln="5.416" d="she heals Aphrodite" c="FFD9BF" sz="2"><line>ἦ ῥα καὶ ἀμφοτέρῃσιν ἀπ' ἰχῶ χειρὸς ὀμόργνυ:</line><line>ἄλθετο χείρ, ὀδύναι δὲ κατηπιόωντο βαρεῖαι.</line></lvl5><lvl5 ln="5.418" d="Athena and Hera missed nothing of this scene" c="FFD9BF" sz="3"><line>αἳ δ' αὖτ' εἰσορόωσαι Ἀθηναίη τε καὶ Ἥρη</line><line>κερτομίοις ἐπέεσσι Δία Κρονίδην ἐρέθιζον.</line><line>τοῖσι δὲ μύθων ἦρχε θεὰ γλαυκῶπις Ἀθήνη:</line></lvl5><lvl5 ln="5.421" d="Athena to Zeus, mocking Aphrodite " c="FFD9BF" sz="5"><line>Ζεῦ πάτερ ἦ ῥά τί μοι κεχολώσεαι ὅττι κεν εἴπω;</line><line>ἦ μάλα δή τινα Κύπρις Ἀχαιϊάδων ἀνιεῖσα</line><line>Τρωσὶν ἅμα σπέσθαι, τοὺς νῦν ἔκπαγλα φίλησε,</line><line>τῶν τινα καρρέζουσα Ἀχαιϊάδων ἐϋπέπλων</line><line>πρὸς χρυσῇ περόνῃ καταμύξατο χεῖρα ἀραιήν.</line></lvl5><lvl5 ln="5.426" d="Zeus to Aphrodite: war is not your business" c="FFD9BF" sz="6"><line>ὣς φάτο, μείδησεν δὲ πατὴρ ἀνδρῶν τε θεῶν τε,</line><line>καί ῥα καλεσσάμενος προσέφη χρυσῆν Ἀφροδίτην:</line><line>οὔ τοι τέκνον ἐμὸν δέδοται πολεμήϊα ἔργα,</line><line>ἀλλὰ σύ γ' ἱμερόεντα μετέρχεο ἔργα γάμοιο,</line><line>ταῦτα δ' Ἄρηϊ θοῷ καὶ Ἀθήνῃ πάντα μελήσει.</line><line>ὣς οἳ μὲν τοιαῦτα πρὸς ἀλλήλους ἀγόρευον,</line></lvl5><lvl5 ln="5.432" d="Diomedes attacks Aeneas, knowing Apollo protects him" c="FFD9BF" sz="4"><line>Αἰνείᾳ δ' ἐπόρουσε βοὴν ἀγαθὸς Διομήδης,</line><line>γιγνώσκων ὅ οἱ αὐτὸς ὑπείρεχε χεῖρας Ἀπόλλων:</line><line>ἀλλ' ὅ γ' ἄρ' οὐδὲ θεὸν μέγαν ἅζετο, ἵετο δ' αἰεὶ</line><line>Αἰνείαν κτεῖναι καὶ ἀπὸ κλυτὰ τεύχεα δῦσαι.</line></lvl5><lvl5 ln="5.436" d="3 times Apollo rebuffs him. And the fourth:" c="FFD9BF" sz="4"><line>τρὶς μὲν ἔπειτ' ἐπόρουσε κατακτάμεναι μενεαίνων,</line><line>τρὶς δέ οἱ ἐστυφέλιξε φαεινὴν ἀσπίδ' Ἀπόλλων:</line><line>ἀλλ' ὅτε δὴ τὸ τέταρτον ἐπέσσυτο δαίμονι ἶσος,</line><line>δεινὰ δ' ὁμοκλήσας προσέφη ἑκάεργος Ἀπόλλων:</line></lvl5><lvl5 ln="5.440" d="Diomedes falls back, heeding Apollo's threat" c="FFD9BF" sz="5"><line>φράζεο Τυδεΐδη καὶ χάζεο, μηδὲ θεοῖσιν</line><line>ἶσ' ἔθελε φρονέειν, ἐπεὶ οὔ ποτε φῦλον ὁμοῖον</line><line>ἀθανάτων τε θεῶν χαμαὶ ἐρχομένων τ' ἀνθρώπων.</line><line>ὣς φάτο, Τυδεΐδης δ' ἀνεχάζετο τυτθὸν ὀπίσσω</line><line>μῆνιν ἀλευάμενος ἑκατηβόλου Ἀπόλλωνος.</line></lvl5><lvl5 ln="5.445" d="Apollo brings Aeneas to safety" c="FFD9BF" sz="4"><line>Αἰνείαν δ' ἀπάτερθεν ὁμίλου θῆκεν Ἀπόλλων</line><line>Περγάμῳ εἰν ἱερῇ, ὅθι οἱ νηός γε τέτυκτο.</line><line>ἤτοι τὸν Λητώ τε καὶ Ἄρτεμις ἰοχέαιρα</line><line>ἐν μεγάλῳ ἀδύτῳ ἀκέοντό τε κύδαινόν τε:</line></lvl5><lvl5 ln="5.449" d="and creates an eidolon to take his place" c="FFD9BF" sz="5"><line>αὐτὰρ ὃ εἴδωλον τεῦξ' ἀργυρότοξος Ἀπόλλων</line><line>αὐτῷ τ' Αἰνείᾳ ἴκελον καὶ τεύχεσι τοῖον,</line><line>ἀμφὶ δ' ἄρ' εἰδώλῳ Τρῶες καὶ δῖοι Ἀχαιοὶ</line><line>δῄουν ἀλλήλων ἀμφὶ στήθεσσι βοείας</line><line>ἀσπίδας εὐκύκλους λαισήϊά τε πτερόεντα.</line></lvl5><lvl5 ln="5.454" d="Apollo raises Ares' wrath about Diomedes, then retreats" c="FFD9BF" sz="6"><line>δὴ τότε θοῦρον Ἄρηα προσηύδα Φοῖβος Ἀπόλλων:</line><line>Ἆρες Ἄρες βροτολοιγὲ μιαιφόνε τειχεσιπλῆτα,</line><line>οὐκ ἂν δὴ τόνδ' ἄνδρα μάχης ἐρύσαιο μετελθὼν</line><line>Τυδεΐδην, ὃς νῦν γε καὶ ἂν Διὶ πατρὶ μάχοιτο;</line><line>Κύπριδα μὲν πρῶτα σχεδὸν οὔτασε χεῖρ' ἐπὶ καρπῷ,</line><line>αὐτὰρ ἔπειτ' αὐτῷ μοι ἐπέσσυτο δαίμονι ἶσος.</line></lvl5><lvl5 ln="5.460" d="while Ares encourages the Trojans" c="FFD9BF" sz="11"><line>ὣς εἰπὼν αὐτὸς μὲν ἐφέζετο Περγάμῳ ἄκρῃ,</line><line>Τρῳὰς δὲ στίχας οὖλος Ἄρης ὄτρυνε μετελθὼν</line><line>εἰδόμενος Ἀκάμαντι θοῷ ἡγήτορι Θρῃκῶν:</line><line>υἱάσι δὲ Πριάμοιο διοτρεφέεσσι κέλευεν:</line><line>ὦ υἱεῖς Πριάμοιο διοτρεφέος βασιλῆος</line><line>ἐς τί ἔτι κτείνεσθαι ἐάσετε λαὸν Ἀχαιοῖς;</line><line>ἦ εἰς ὅ κεν ἀμφὶ πύλῃς εὖ ποιητῇσι μάχωνται;</line><line>κεῖται ἀνὴρ ὃν ἶσον ἐτίομεν Ἕκτορι δίῳ</line><line>Αἰνείας υἱὸς μεγαλήτορος Ἀγχίσαο:</line><line>ἀλλ' ἄγετ' ἐκ φλοίσβοιο σαώσομεν ἐσθλὸν ἑταῖρον.</line><line>ὣς εἰπὼν ὄτρυνε μένος καὶ θυμὸν ἑκάστου.</line></lvl5><lvl5 ln="5.471" d="Sarpedon to Hector: I don't see your men fighting" c="FFD9BF" sz="6"><line>ἔνθ' αὖ Σαρπηδὼν μάλα νείκεσεν Ἕκτορα δῖον:</line><line>Ἕκτορ πῇ δή τοι μένος οἴχεται ὃ πρὶν ἔχεσκες;</line><line>φῆς που ἄτερ λαῶν πόλιν ἑξέμεν ἠδ' ἐπικούρων</line><line>οἶος σὺν γαμβροῖσι κασιγνήτοισί τε σοῖσι.</line><line>τῶν νῦν οὔ τιν' ἐγὼ ἰδέειν δύναμ' οὐδὲ νοῆσαι,</line><line>ἀλλὰ καταπτώσσουσι κύνες ὣς ἀμφὶ λέοντα:</line></lvl5><lvl5 ln="5.477" d="We fight, though our homes and wealth are not here" c="FFD9BF" sz="8"><line>ἡμεῖς δὲ μαχόμεσθ' οἵ πέρ τ' ἐπίκουροι ἔνειμεν.</line><line>καὶ γὰρ ἐγὼν ἐπίκουρος ἐὼν μάλα τηλόθεν ἥκω:</line><line>τηλοῦ γὰρ Λυκίη Ξάνθῳ ἔπι δινήεντι,</line><line>ἔνθ' ἄλοχόν τε φίλην ἔλιπον καὶ νήπιον υἱόν,</line><line>κὰδ δὲ κτήματα πολλά, τὰ ἔλδεται ὅς κ' ἐπιδευής.</line><line>ἀλλὰ καὶ ὧς Λυκίους ὀτρύνω καὶ μέμον' αὐτὸς</line><line>ἀνδρὶ μαχήσασθαι: ἀτὰρ οὔ τί μοι ἐνθάδε τοῖον</line><line>οἷόν κ' ἠὲ φέροιεν Ἀχαιοὶ ἤ κεν ἄγοιεν:</line></lvl5><lvl5 ln="5.485" d="you Trojans should fight" c="FFD9BF" sz="8"><line>τύνη δ' ἕστηκας, ἀτὰρ οὐδ' ἄλλοισι κελεύεις</line><line>λαοῖσιν μενέμεν καὶ ἀμυνέμεναι ὤρεσσι.</line><line>μή πως ὡς ἀψῖσι λίνου ἁλόντε πανάγρου</line><line>ἀνδράσι δυσμενέεσσιν ἕλωρ καὶ κύρμα γένησθε:</line><line>οἳ δὲ τάχ' ἐκπέρσουσ' εὖ ναιομένην πόλιν ὑμήν.</line><line>σοὶ δὲ χρὴ τάδε πάντα μέλειν νύκτάς τε καὶ ἦμαρ</line><line>ἀρχοὺς λισσομένῳ τηλεκλειτῶν ἐπικούρων</line><line>νωλεμέως ἐχέμεν, κρατερὴν δ' ἀποθέσθαι ἐνιπήν.</line></lvl5><lvl5 ln="5.493" d="Hector rallies the Trojans" c="FFD9BF" sz="6"><line>ὣς φάτο Σαρπηδών, δάκε δὲ φρένας Ἕκτορι μῦθος:</line><line>αὐτίκα δ' ἐξ ὀχέων σὺν τεύχεσιν ἆλτο χαμᾶζε,</line><line>πάλλων δ' ὀξέα δοῦρα κατὰ στρατὸν ᾤχετο πάντῃ</line><line>ὀτρύνων μαχέσασθαι, ἔγειρε δὲ φύλοπιν αἰνήν.</line><line>οἳ δ' ἐλελίχθησαν καὶ ἐναντίοι ἔσταν Ἀχαιῶν:</line><line>Ἀργεῖοι δ' ὑπέμειναν ἀολλέες οὐδὲ φόβηθεν.</line></lvl5><lvl5 ln="5.499" d="the clouds of dust rise to heaven" c="FFD9BF" sz="7"><line>ὡς δ' ἄνεμος ἄχνας φορέει ἱερὰς κατ' ἀλωὰς</line><line>ἀνδρῶν λικμώντων, ὅτε τε ξανθὴ Δημήτηρ</line><line>κρίνῃ ἐπειγομένων ἀνέμων καρπόν τε καὶ ἄχνας,</line><line>αἳ δ' ὑπολευκαίνονται ἀχυρμιαί: ὣς τότ' Ἀχαιοὶ</line><line>λευκοὶ ὕπερθε γένοντο κονισάλῳ, ὅν ῥα δι' αὐτῶν</line><line>οὐρανὸν ἐς πολύχαλκον ἐπέπληγον πόδες ἵππων</line><line>ἂψ ἐπιμισγομένων: ὑπὸ δ' ἔστρεφον ἡνιοχῆες.</line></lvl5><lvl5 ln="5.506" d="Ares covers them in darkness" c="FFD9BF" sz="6"><line>οἳ δὲ μένος χειρῶν ἰθὺς φέρον: ἀμφὶ δὲ νύκτα</line><line>θοῦρος Ἄρης ἐκάλυψε μάχῃ Τρώεσσιν ἀρήγων</line><line>πάντοσ' ἐποιχόμενος: τοῦ δ' ἐκραίαινεν ἐφετμὰς</line><line>Φοίβου Ἀπόλλωνος χρυσαόρου, ὅς μιν ἀνώγει</line><line>Τρωσὶν θυμὸν ἐγεῖραι, ἐπεὶ ἴδε Παλλάδ' Ἀθήνην</line><line>οἰχομένην: ἣ γάρ ῥα πέλεν Δαναοῖσιν ἀρηγών.</line></lvl5><lvl5 ln="5.512" d="Apollo brings Aeneas back, Ares and Eris are already there" c="FFD9BF" sz="7"><line>αὐτὸς δ' Αἰνείαν μάλα πίονος ἐξ ἀδύτοιο</line><line>ἧκε, καὶ ἐν στήθεσσι μένος βάλε ποιμένι λαῶν.</line><line>Αἰνείας δ' ἑτάροισι μεθίστατο: τοὶ δὲ χάρησαν,</line><line>ὡς εἶδον ζωόν τε καὶ ἀρτεμέα προσιόντα</line><line>καὶ μένος ἐσθλὸν ἔχοντα: μετάλλησάν γε μὲν οὔ τι.</line><line>οὐ γὰρ ἔα πόνος ἄλλος, ὃν ἀργυρότοξος ἔγειρεν</line><line>Ἄρης τε βροτολοιγὸς Ἔρις τ' ἄμοτον μεμαυῖα.</line></lvl5></lvl4><lvl4 ln="5.519" d="Diomedes avoids the gods" sz="192"><lvl5 ln="5.519" d="The Aiantes, Odysseus and Diomedes stand firm" c="FFD9BF" sz="9"><line>τοὺς δ' Αἴαντε δύω καὶ Ὀδυσσεὺς καὶ Διομήδης</line><line>ὄτρυνον Δαναοὺς πολεμιζέμεν: οἳ δὲ καὶ αὐτοὶ</line><line>οὔτε βίας Τρώων ὑπεδείδισαν οὔτε ἰωκάς,</line><line>ἀλλ' ἔμενον νεφέλῃσιν ἐοικότες ἅς τε Κρονίων</line><line>νηνεμίης ἔστησεν ἐπ' ἀκροπόλοισιν ὄρεσσιν</line><line>ἀτρέμας, ὄφρ' εὕδῃσι μένος Βορέαο καὶ ἄλλων</line><line>ζαχρειῶν ἀνέμων, οἵ τε νέφεα σκιόεντα</line><line>πνοιῇσιν λιγυρῇσι διασκιδνᾶσιν ἀέντες:</line><line>ὣς Δαναοὶ Τρῶας μένον ἔμπεδον οὐδὲ φέβοντο.</line></lvl5><lvl5 ln="5.528" d="Agamemnon tells them to know what shame is" c="FFD9BF" sz="5"><line>Ἀτρεΐδης δ' ἀν' ὅμιλον ἐφοίτα πολλὰ κελεύων:</line><line>ὦ φίλοι ἀνέρες ἔστε καὶ ἄλκιμον ἦτορ ἕλεσθε,</line><line>ἀλλήλους τ' αἰδεῖσθε κατὰ κρατερὰς ὑσμίνας:</line><line>αἰδομένων ἀνδρῶν πλέονες σόοι ἠὲ πέφανται:</line><line>φευγόντων δ' οὔτ' ἂρ κλέος ὄρνυται οὔτε τις ἀλκή.</line></lvl5><lvl5 ln="5.533" d="hurls his spear and kills Deikoön" c="FFD9BF" sz="8"><line>ἦ καὶ ἀκόντισε δουρὶ θοῶς, βάλε δὲ πρόμον ἄνδρα</line><line>Αἰνείω ἕταρον μεγαθύμου Δηϊκόωντα</line><line>Περγασίδην, ὃν Τρῶες ὁμῶς Πριάμοιο τέκεσσι</line><line>τῖον, ἐπεὶ θοὸς ἔσκε μετὰ πρώτοισι μάχεσθαι.</line><line>τόν ῥα κατ' ἀσπίδα δουρὶ βάλε κρείων Ἀγαμέμνων:</line><line>ἣ δ' οὐκ ἔγχος ἔρυτο, διὰ πρὸ δὲ εἴσατο χαλκός,</line><line>νειαίρῃ δ' ἐν γαστρὶ διὰ ζωστῆρος ἔλασσε:</line><line>δούπησεν δὲ πεσών, ἀράβησε δὲ τεύχε' ἐπ' αὐτῷ.</line></lvl5><lvl5 ln="5.541" d="Aeneas kill Crethon and Orsilokhos, sons of the river Alpheus in Pylos" c="FFD9BF" sz="9"><line>ἔνθ' αὖτ' Αἰνείας Δαναῶν ἕλεν ἄνδρας ἀρίστους</line><line>υἷε Διοκλῆος Κρήθωνά τε Ὀρσίλοχόν τε,</line><line>τῶν ῥα πατὴρ μὲν ἔναιεν ἐϋκτιμένῃ ἐνὶ Φηρῇ</line><line>ἀφνειὸς βιότοιο, γένος δ' ἦν ἐκ ποταμοῖο</line><line>Ἀλφειοῦ, ὅς τ' εὐρὺ ῥέει Πυλίων διὰ γαίης,</line><line>ὃς τέκετ' Ὀρτίλοχον πολέεσσ' ἄνδρεσσιν ἄνακτα:</line><line>Ὀρτίλοχος δ' ἄρ' ἔτικτε Διοκλῆα μεγάθυμον,</line><line>ἐκ δὲ Διοκλῆος διδυμάονε παῖδε γενέσθην,</line><line>Κρήθων Ὀρσίλοχός τε μάχης εὖ εἰδότε πάσης.</line></lvl5><lvl5 ln="5.550" d="these 2 followed the sons of Atreus to Troy" c="FFD9BF" sz="4"><line>τὼ μὲν ἄρ' ἡβήσαντε μελαινάων ἐπὶ νηῶν</line><line>Ἴλιον εἰς εὔπωλον ἅμ' Ἀργείοισιν ἑπέσθην,</line><line>τιμὴν Ἀτρεΐδῃς Ἀγαμέμνονι καὶ Μενελάῳ</line><line>ἀρνυμένω: τὼ δ' αὖθι τέλος θανάτοιο κάλυψεν.</line></lvl5><lvl5 ln="5.554" d="until Aeneas killed them" c="FFD9BF" sz="7"><line>οἵω τώ γε λέοντε δύω ὄρεος κορυφῇσιν</line><line>ἐτραφέτην ὑπὸ μητρὶ βαθείης τάρφεσιν ὕλης:</line><line>τὼ μὲν ἄρ' ἁρπάζοντε βόας καὶ ἴφια μῆλα</line><line>σταθμοὺς ἀνθρώπων κεραΐζετον, ὄφρα καὶ αὐτὼ</line><line>ἀνδρῶν ἐν παλάμῃσι κατέκταθεν ὀξέϊ χαλκῷ:</line><line>τοίω τὼ χείρεσσιν ὑπ' Αἰνείαο δαμέντε</line><line>καππεσέτην, ἐλάτῃσιν ἐοικότες ὑψηλῇσι.</line></lvl5><lvl5 ln="5.561" d="Ares orders Menelaos to the front (hoping Aeneas would kill him)" c="FFD9BF" sz="4"><line>τὼ δὲ πεσόντ' ἐλέησεν ἀρηΐφιλος Μενέλαος,</line><line>βῆ δὲ διὰ προμάχων κεκορυθμένος αἴθοπι χαλκῷ</line><line>σείων ἐγχείην: τοῦ δ' ὄτρυνεν μένος Ἄρης,</line><line>τὰ φρονέων ἵνα χερσὶν ὑπ' Αἰνείαο δαμείη.</line></lvl5><lvl5 ln="5.565" d="Antilochos stands by him to protect" c="FFD9BF" sz="6"><line>τὸν δ' ἴδεν Ἀντίλοχος μεγαθύμου Νέστορος υἱός,</line><line>βῆ δὲ διὰ προμάχων: περὶ γὰρ δίε ποιμένι λαῶν</line><line>μή τι πάθοι, μέγα δέ σφας ἀποσφήλειε πόνοιο.</line><line>τὼ μὲν δὴ χεῖράς τε καὶ ἔγχεα ὀξυόεντα</line><line>ἀντίον ἀλλήλων ἐχέτην μεμαῶτε μάχεσθαι:</line><line>Ἀντίλοχος δὲ μάλ' ἄγχι παρίστατο ποιμένι λαῶν.</line></lvl5><lvl5 ln="5.571" d="Aeneas withdraws, the Greeks recover the bodies" c="FFD9BF" sz="5"><line>Αἰνείας δ' οὐ μεῖνε θοός περ ἐὼν πολεμιστὴς</line><line>ὡς εἶδεν δύο φῶτε παρ' ἀλλήλοισι μένοντε.</line><line>οἳ δ' ἐπεὶ οὖν νεκροὺς ἔρυσαν μετὰ λαὸν Ἀχαιῶν,</line><line>τὼ μὲν ἄρα δειλὼ βαλέτην ἐν χερσὶν ἑταίρων,</line><line>αὐτὼ δὲ στρεφθέντε μετὰ πρώτοισι μαχέσθην.</line></lvl5><lvl5 ln="5.576" d="Menelaos kill Pylaimenes," c="FFD9BF" sz="4"><line>ἔνθα Πυλαιμένεα ἑλέτην ἀτάλαντον Ἄρηϊ</line><line>ἀρχὸν Παφλαγόνων μεγαθύμων ἀσπιστάων.</line><line>τὸν μὲν ἄρ' Ἀτρεΐδης δουρικλειτὸς Μενέλαος</line><line>ἑσταότ' ἔγχεϊ νύξε κατὰ κληῗδα τυχήσας:</line></lvl5><lvl5 ln="5.580" d="Antilochos hits his charioteer Mydon with a stone" c="FFD9BF" sz="4"><line>Ἀντίλοχος δὲ Μύδωνα βάλ' ἡνίοχον θεράποντα</line><line>ἐσθλὸν Ἀτυμνιάδην: ὃ δ' ὑπέστρεφε μώνυχας ἵππους:</line><line>χερμαδίῳ ἀγκῶνα τυχὼν μέσον: ἐκ δ' ἄρα χειρῶν</line><line>ἡνία λεύκ' ἐλέφαντι χαμαὶ πέσον ἐν κονίῃσιν.</line></lvl5><lvl5 ln="5.584" d="Antilochos kills him and takes the horses" c="FFD9BF" sz="6"><line>Ἀντίλοχος δ' ἄρ' ἐπαΐξας ξίφει ἤλασε κόρσην:</line><line>αὐτὰρ ὅ γ' ἀσθμαίνων εὐεργέος ἔκπεσε δίφρου</line><line>κύμβαχος ἐν κονίῃσιν ἐπὶ βρεχμόν τε καὶ ὤμους.</line><line>δηθὰ μάλ' ἑστήκει: τύχε γάρ ῥ' ἀμάθοιο βαθείης:</line><line>ὄφρ' ἵππω πλήξαντε χαμαὶ βάλον ἐν κονίῃσι:</line><line>τοὺς ἵμασ' Ἀντίλοχος, μετὰ δὲ στρατὸν ἤλασ' Ἀχαιῶν.</line></lvl5><lvl5 ln="5.590" d="Hector sees, he (= Ares and Enyo) leads a batallion against them." c="FFD9BF" sz="6"><line>τοὺς δ' Ἕκτωρ ἐνόησε κατὰ στίχας, ὦρτο δ' ἐπ' αὐτοὺς</line><line>κεκλήγων: ἅμα δὲ Τρώων εἵποντο φάλαγγες</line><line>καρτεραί: ἦρχε δ' ἄρα σφιν Ἄρης καὶ πότνι' Ἐνυώ,</line><line>ἣ μὲν ἔχουσα Κυδοιμὸν ἀναιδέα δηϊοτῆτος,</line><line>Ἄρης δ' ἐν παλάμῃσι πελώριον ἔγχος ἐνώμα,</line><line>φοίτα δ' ἄλλοτε μὲν πρόσθ' Ἕκτορος, ἄλλοτ' ὄπισθε.</line></lvl5><lvl5 ln="5.596" d="Diomedes sees them coming and withdraws" c="FFD9BF" sz="5"><line>τὸν δὲ ἰδὼν ῥίγησε βοὴν ἀγαθὸς Διομήδης:</line><line>ὡς δ' ὅτ' ἀνὴρ ἀπάλαμνος ἰὼν πολέος πεδίοιο</line><line>στήῃ ἐπ' ὠκυρόῳ ποταμῷ ἅλα δὲ προρέοντι</line><line>ἀφρῷ μορμύροντα ἰδών, ἀνά τ' ἔδραμ' ὀπίσσω,</line><line>ὣς τότε Τυδεΐδης ἀνεχάζετο, εἶπέ τε λαῷ:</line></lvl5><lvl5 ln="5.601" d="does not want to fight the gods" c="FFD9BF" sz="6"><line>ὦ φίλοι οἷον δὴ θαυμάζομεν Ἕκτορα δῖον</line><line>αἰχμητήν τ' ἔμεναι καὶ θαρσαλέον πολεμιστήν:</line><line>τῷ δ' αἰεὶ πάρα εἷς γε θεῶν, ὃς λοιγὸν ἀμύνει:</line><line>καὶ νῦν οἱ πάρα κεῖνος Ἄρης βροτῷ ἀνδρὶ ἐοικώς.</line><line>ἀλλὰ πρὸς Τρῶας τετραμμένοι αἰὲν ὀπίσσω</line><line>εἴκετε, μηδὲ θεοῖς μενεαινέμεν ἶφι μάχεσθαι.</line></lvl5><lvl5 ln="5.607" d="Hector kills Menesthes and Anchialos" c="FFD9BF" sz="3"><line>ὣς ἄρ' ἔφη, Τρῶες δὲ μάλα σχεδὸν ἤλυθον αὐτῶν.</line><line>ἔνθ' Ἕκτωρ δύο φῶτε κατέκτανεν εἰδότε χάρμης</line><line>εἰν ἑνὶ δίφρῳ ἐόντε, Μενέσθην Ἀγχίαλόν τε.</line></lvl5><lvl5 ln="5.610" d="Ajax kills Amphios. Wants to strip armour but..." c="FFD9BF" sz="9"><line>τὼ δὲ πεσόντ' ἐλέησε μέγας Τελαμώνιος Αἴας:</line><line>στῆ δὲ μάλ' ἐγγὺς ἰών, καὶ ἀκόντισε δουρὶ φαεινῷ,</line><line>καὶ βάλεν Ἄμφιον Σελάγου υἱόν, ὅς ῥ' ἐνὶ Παισῷ</line><line>ναῖε πολυκτήμων πολυλήϊος: ἀλλά ἑ μοῖρα</line><line>ἦγ' ἐπικουρήσοντα μετὰ Πρίαμόν τε καὶ υἷας.</line><line>τόν ῥα κατὰ ζωστῆρα βάλεν Τελαμώνιος Αἴας,</line><line>νειαίρῃ δ' ἐν γαστρὶ πάγη δολιχόσκιον ἔγχος,</line><line>δούπησεν δὲ πεσών: ὃ δ' ἐπέδραμε φαίδιμος Αἴας</line><line>τεύχεα συλήσων: Τρῶες δ' ἐπὶ δούρατ' ἔχευαν</line></lvl5><lvl5 ln="5.619" d="he is driven back by a rain of spears" c="FFD9BF" sz="8"><line>ὀξέα παμφανόωντα: σάκος δ' ἀνεδέξατο πολλά.</line><line>αὐτὰρ ὃ λὰξ προσβὰς ἐκ νεκροῦ χάλκεον ἔγχος</line><line>ἐσπάσατ': οὐδ' ἄρ' ἔτ' ἄλλα δυνήσατο τεύχεα καλὰ</line><line>ὤμοιιν ἀφελέσθαι: ἐπείγετο γὰρ βελέεσσι.</line><line>δεῖσε δ' ὅ γ' ἀμφίβασιν κρατερὴν Τρώων ἀγερώχων,</line><line>οἳ πολλοί τε καὶ ἐσθλοὶ ἐφέστασαν ἔγχε' ἔχοντες,</line><line>οἵ ἑ μέγαν περ ἐόντα καὶ ἴφθιμον καὶ ἀγαυὸν</line><line>ὦσαν ἀπὸ σφείων: ὃ δὲ χασσάμενος πελεμίχθη.</line></lvl5><lvl5 ln="5.627" d="Sarpedon and Tlepolemos, a grandson and a son of Zeus meet" c="FFD9BF" sz="5"><line>ὣς οἳ μὲν πονέοντο κατὰ κρατερὴν ὑσμίνην:</line><line>Τληπόλεμον δ' Ἡρακλεΐδην ἠΰν τε μέγαν τε</line><line>ὦρσεν ἐπ' ἀντιθέῳ Σαρπηδόνι μοῖρα κραταιή.</line><line>οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες</line><line>υἱός θ' υἱωνός τε Διὸς νεφεληγερέταο,</line></lvl5><lvl5 ln="5.632" d="Tl.: &quot;you are no son of Zeus&quot;" c="FFD9BF" sz="6"><line>τὸν καὶ Τληπόλεμος πρότερος πρὸς μῦθον ἔειπε:</line><line>Σαρπῆδον Λυκίων βουληφόρε, τίς τοι ἀνάγκη</line><line>πτώσσειν ἐνθάδ' ἐόντι μάχης ἀδαήμονι φωτί;</line><line>ψευδόμενοι δέ σέ φασι Διὸς γόνον αἰγιόχοιο</line><line>εἶναι, ἐπεὶ πολλὸν κείνων ἐπιδεύεαι ἀνδρῶν</line><line>οἳ Διὸς ἐξεγένοντο ἐπὶ προτέρων ἀνθρώπων:</line></lvl5><lvl5 ln="5.638" d="boasts of his father's sacking of Troy" c="FFD9BF" sz="5"><line>ἀλλ' οἷόν τινά φασι βίην Ἡρακληείην</line><line>εἶναι, ἐμὸν πατέρα θρασυμέμνονα θυμολέοντα:</line><line>ὅς ποτε δεῦρ' ἐλθὼν ἕνεχ' ἵππων Λαομέδοντος</line><line>ἓξ οἴῃς σὺν νηυσὶ καὶ ἀνδράσι παυροτέροισιν</line><line>Ἰλίου ἐξαλάπαξε πόλιν, χήρωσε δ' ἀγυιάς:</line></lvl5><lvl5 ln="5.643" d="you are a coward and I will kill you" c="FFD9BF" sz="4"><line>σοὶ δὲ κακὸς μὲν θυμός, ἀποφθινύθουσι δὲ λαοί.</line><line>οὐδέ τί σε Τρώεσσιν ὀΐομαι ἄλκαρ ἔσεσθαι</line><line>ἐλθόντ' ἐκ Λυκίης, οὐδ' εἰ μάλα καρτερός ἐσσι,</line><line>ἀλλ' ὑπ' ἐμοὶ δμηθέντα πύλας Ἀΐδαο περήσειν.</line></lvl5><lvl5 ln="5.647" d="Sarpedon: Heracles was right, but you will be dead" c="FFD9BF" sz="8"><line>τὸν δ' αὖ Σαρπηδὼν Λυκίων ἀγὸς ἀντίον ηὔδα:</line><line>Τληπόλεμ' ἤτοι κεῖνος ἀπώλεσεν Ἴλιον ἱρὴν</line><line>ἀνέρος ἀφραδίῃσιν ἀγαυοῦ Λαομέδοντος,</line><line>ὅς ῥά μιν εὖ ἕρξαντα κακῷ ἠνίπαπε μύθῳ,</line><line>οὐδ' ἀπέδωχ' ἵππους, ὧν εἵνεκα τηλόθεν ἦλθε.</line><line>σοὶ δ' ἐγὼ ἐνθάδε φημὶ φόνον καὶ κῆρα μέλαιναν</line><line>ἐξ ἐμέθεν τεύξεσθαι, ἐμῷ δ' ὑπὸ δουρὶ δαμέντα</line><line>εὖχος ἐμοὶ δώσειν, ψυχὴν δ' Ἄϊδι κλυτοπώλῳ.</line></lvl5><lvl5 ln="5.655" d="They throw; Tl. gets hit in the throat and dies" c="FFD9BF" sz="5"><line>ὣς φάτο Σαρπηδών, ὃ δ' ἀνέσχετο μείλινον ἔγχος</line><line>Τληπόλεμος: καὶ τῶν μὲν ἁμαρτῇ δούρατα μακρὰ</line><line>ἐκ χειρῶν ἤϊξαν: ὃ μὲν βάλεν αὐχένα μέσσον</line><line>Σαρπηδών, αἰχμὴ δὲ διαμπερὲς ἦλθ' ἀλεγεινή:</line><line>τὸν δὲ κατ' ὀφθαλμῶν ἐρεβεννὴ νὺξ ἐκάλυψε.</line></lvl5><lvl5 ln="5.660" d="Sarpedon gets wounded in the thigh" c="FFD9BF" sz="3"><line>Τληπόλεμος δ' ἄρα μηρὸν ἀριστερὸν ἔγχεϊ μακρῷ</line><line>βεβλήκειν, αἰχμὴ δὲ διέσσυτο μαιμώωσα</line><line>ὀστέω ἐγχριμφθεῖσα, πατὴρ δ' ἔτι λοιγὸν ἄμυνεν.</line></lvl5><lvl5 ln="5.663" d="His comrades carry him to safety" c="FFD9BF" sz="5"><line>οἳ μὲν ἄρ' ἀντίθεον Σαρπηδόνα δῖοι ἑταῖροι</line><line>ἐξέφερον πολέμοιο: βάρυνε δέ μιν δόρυ μακρὸν</line><line>ἑλκόμενον: τὸ μὲν οὔ τις ἐπεφράσατ' οὐδὲ νόησε</line><line>μηροῦ ἐξερύσαι δόρυ μείλινον ὄφρ' ἐπιβαίη</line><line>σπευδόντων: τοῖον γὰρ ἔχον πόνον ἀμφιέποντες.</line></lvl5><lvl5 ln="5.668" d="Odysseus is moved to action, he wonders what to do" c="FFD9BF" sz="6"><line>Τληπόλεμον δ' ἑτέρωθεν ἐϋκνήμιδες Ἀχαιοὶ</line><line>ἐξέφερον πολέμοιο: νόησε δὲ δῖος Ὀδυσσεὺς</line><line>τλήμονα θυμὸν ἔχων, μαίμησε δέ οἱ φίλον ἦτορ:</line><line>μερμήριξε δ' ἔπειτα κατὰ φρένα καὶ κατὰ θυμὸν</line><line>ἢ προτέρω Διὸς υἱὸν ἐριγδούποιο διώκοι,</line><line>ἦ ὅ γε τῶν πλεόνων Λυκίων ἀπὸ θυμὸν ἕλοιτο.</line></lvl5><lvl5 ln="5.674" d="kills many Lycians" c="FFD9BF" sz="6"><line>οὐδ' ἄρ' Ὀδυσσῆϊ μεγαλήτορι μόρσιμον ἦεν</line><line>ἴφθιμον Διὸς υἱὸν ἀποκτάμεν ὀξέϊ χαλκῷ:</line><line>τώ ῥα κατὰ πληθὺν Λυκίων τράπε θυμὸν Ἀθήνη.</line><line>ἔνθ' ὅ γε Κοίρανον εἷλεν Ἀλάστορά τε Χρομίον τε</line><line>Ἄλκανδρόν θ' Ἅλιόν τε Νοήμονά τε Πρύτανίν τε.</line><line>καί νύ κ' ἔτι πλέονας Λυκίων κτάνε δῖος Ὀδυσσεὺς</line></lvl5><lvl5 ln="5.680" d="Hector sees this and comes forward" c="FFD9BF" sz="3"><line>εἰ μὴ ἄρ' ὀξὺ νόησε μέγας κορυθαίολος Ἕκτωρ:</line><line>βῆ δὲ διὰ προμάχων κεκορυθμένος αἴθοπι χαλκῷ</line><line>δεῖμα φέρων Δαναοῖσι: χάρη δ' ἄρα οἱ προσιόντι</line></lvl5><lvl5 ln="5.683" d="Sarpedon asks Hector for help" c="FFD9BF" sz="6"><line>Σαρπηδὼν Διὸς υἱός, ἔπος δ' ὀλοφυδνὸν ἔειπε:</line><line>Πριαμίδη, μὴ δή με ἕλωρ Δαναοῖσιν ἐάσῃς</line><line>κεῖσθαι, ἀλλ' ἐπάμυνον: ἔπειτά με καὶ λίποι αἰὼν</line><line>ἐν πόλει ὑμετέρῃ, ἐπεὶ οὐκ ἄρ' ἔμελλον ἔγωγε</line><line>νοστήσας οἶκον δὲ φίλην ἐς πατρίδα γαῖαν</line><line>εὐφρανέειν ἄλοχόν τε φίλην καὶ νήπιον υἱόν.</line></lvl5><lvl5 ln="5.689" d="Hector does not answer but rushes forward to kill" c="FFD9BF" sz="3"><line>ὣς φάτο, τὸν δ' οὔ τι προσέφη κορυθαίολος Ἕκτωρ,</line><line>ἀλλὰ παρήϊξεν λελιημένος ὄφρα τάχιστα</line><line>ὤσαιτ' Ἀργείους, πολέων δ' ἀπὸ θυμὸν ἕλοιτο.</line></lvl5><lvl5 ln="5.692" d="Sarpedon faints but revives" c="FFD9BF" sz="7"><line>οἳ μὲν ἄρ' ἀντίθεον Σαρπηδόνα δῖοι ἑταῖροι</line><line>εἷσαν ὑπ' αἰγιόχοιο Διὸς περικαλλέϊ φηγῷ:</line><line>ἐκ δ' ἄρα οἱ μηροῦ δόρυ μείλινον ὦσε θύραζε</line><line>ἴφθιμος Πελάγων, ὅς οἱ φίλος ἦεν ἑταῖρος.</line><line>τὸν δ' ἔλιπε ψυχή, κατὰ δ' ὀφθαλμῶν κέχυτ' ἀχλύς:</line><line>αὖτις δ' ἐμπνύνθη, περὶ δὲ πνοιὴ Βορέαο</line><line>ζώγρει ἐπιπνείουσα κακῶς κεκαφηότα θυμόν.</line></lvl5><lvl5 ln="5.699" d="Ares and Hector push back the Greeks" c="FFD9BF" sz="4"><line>Ἀργεῖοι δ' ὑπ' Ἄρηϊ καὶ Ἕκτορι χαλκοκορυστῇ</line><line>οὔτε ποτὲ προτρέποντο μελαινάων ἐπὶ νηῶν</line><line>οὔτε ποτ' ἀντεφέροντο μάχῃ, ἀλλ' αἰὲν ὀπίσσω</line><line>χάζονθ', ὡς ἐπύθοντο μετὰ Τρώεσσιν Ἄρηα.</line></lvl5><lvl5 ln="5.703" d="who were killed by Ares and Hector" c="FFD9BF" sz="8"><line>ἔνθα τίνα πρῶτον τίνα δ' ὕστατον ἐξενάριξαν</line><line>Ἕκτωρ τε Πριάμοιο πάϊς καὶ χάλκεος Ἄρης;</line><line>ἀντίθεον Τεύθραντ', ἐπὶ δὲ πλήξιππον Ὀρέστην,</line><line>Τρῆχόν τ' αἰχμητὴν Αἰτώλιον Οἰνόμαόν τε,</line><line>Οἰνοπίδην θ' Ἕλενον καὶ Ὀρέσβιον αἰολομίτρην,</line><line>ὅς ῥ' ἐν Ὕλῃ ναίεσκε μέγα πλούτοιο μεμηλώς,</line><line>λίμνῃ κεκλιμένος Κηφισίδι: πὰρ δέ οἱ ἄλλοι</line><line>ναῖον Βοιωτοὶ μάλα πίονα δῆμον ἔχοντες.</line></lvl5></lvl4></lvl3><lvl3 ln="5.711" d="Diomedes and Athena 2" sz="199"><lvl4 ln="5.711" d="Hera and Athena ride out" sz="42"><lvl5 ln="5.711" d="Hera sees, invites Athena to go to war together" c="FFD9BF" sz="9"><line>τοὺς δ' ὡς οὖν ἐνόησε θεὰ λευκώλενος Ἥρη</line><line>Ἀργείους ὀλέκοντας ἐνὶ κρατερῇ ὑσμίνῃ,</line><line>αὐτίκ' Ἀθηναίην ἔπεα πτερόεντα προσηύδα:</line><line>ὢ πόποι αἰγιόχοιο Διὸς τέκος Ἀτρυτώνη,</line><line>ἦ ῥ' ἅλιον τὸν μῦθον ὑπέστημεν Μενελάῳ</line><line>Ἴλιον ἐκπέρσαντ' εὐτείχεον ἀπονέεσθαι,</line><line>εἰ οὕτω μαίνεσθαι ἐάσομεν οὖλον Ἄρηα.</line><line>ἀλλ' ἄγε δὴ καὶ νῶϊ μεδώμεθα θούριδος ἀλκῆς.</line><line>ὣς ἔφατ', οὐδ' ἀπίθησε θεὰ γλαυκῶπις Ἀθήνη.</line></lvl5><lvl5 ln="5.720" d="Hera prepares her chariot: the wheels (fitted by Hebe)" c="FFD9BF" sz="7"><line>ἣ μὲν ἐποιχομένη χρυσάμπυκας ἔντυεν ἵππους</line><line>Ἥρη πρέσβα θεὰ θυγάτηρ μεγάλοιο Κρόνοιο:</line><line>Ἥβη δ' ἀμφ' ὀχέεσσι θοῶς βάλε καμπύλα κύκλα</line><line>χάλκεα ὀκτάκνημα σιδηρέῳ ἄξονι ἀμφίς.</line><line>τῶν ἤτοι χρυσέη ἴτυς ἄφθιτος, αὐτὰρ ὕπερθε</line><line>χάλκε' ἐπίσσωτρα προσαρηρότα, θαῦμα ἰδέσθαι:</line><line>πλῆμναι δ' ἀργύρου εἰσὶ περίδρομοι ἀμφοτέρωθεν:</line></lvl5><lvl5 ln="5.727" d="the chariot itself" c="FFD9BF" sz="6"><line>δίφρος δὲ χρυσέοισι καὶ ἀργυρέοισιν ἱμᾶσιν</line><line>ἐντέταται, δοιαὶ δὲ περίδρομοι ἄντυγές εἰσι.</line><line>τοῦ δ' ἐξ ἀργύρεος ῥυμὸς πέλεν: αὐτὰρ ἐπ' ἄκρῳ</line><line>δῆσε χρύσειον καλὸν ζυγόν, ἐν δὲ λέπαδνα</line><line>κάλ' ἔβαλε χρύσει': ὑπὸ δὲ ζυγὸν ἤγαγεν Ἥρη</line><line>ἵππους ὠκύποδας, μεμαυῖ' ἔριδος καὶ ἀϋτῆς.</line></lvl5><lvl5 ln="5.733" d="Athena puts on her father's shirt" c="FFD9BF" sz="5"><line>αὐτὰρ Ἀθηναίη κούρη Διὸς αἰγιόχοιο</line><line>πέπλον μὲν κατέχευεν ἑανὸν πατρὸς ἐπ' οὔδει</line><line>ποικίλον, ὅν ῥ' αὐτὴ ποιήσατο καὶ κάμε χερσίν:</line><line>ἣ δὲ χιτῶν' ἐνδῦσα Διὸς νεφεληγερέταο</line><line>τεύχεσιν ἐς πόλεμον θωρήσσετο δακρυόεντα.</line></lvl5><lvl5 ln="5.738" d="and the aegis, a portent of aegis-bearing Zeus" c="FFD9BF" sz="5"><line>ἀμφὶ δ' ἄρ' ὤμοισιν βάλετ' αἰγίδα θυσσανόεσσαν</line><line>δεινήν, ἣν περὶ μὲν πάντῃ Φόβος ἐστεφάνωται,</line><line>ἐν δ' Ἔρις, ἐν δ' Ἀλκή, ἐν δὲ κρυόεσσα Ἰωκή,</line><line>ἐν δέ τε Γοργείη κεφαλὴ δεινοῖο πελώρου</line><line>δεινή τε σμερδνή τε, Διὸς τέρας αἰγιόχοιο.</line></lvl5><lvl5 ln="5.743" d="puts on the helmet, enters the chariot, grabs her enormous spear" c="FFD9BF" sz="5"><line>κρατὶ δ' ἐπ' ἀμφίφαλον κυνέην θέτο τετραφάληρον</line><line>χρυσείην, ἑκατὸν πολίων πρυλέεσσ' ἀραρυῖαν:</line><line>ἐς δ' ὄχεα φλόγεα ποσὶ βήσετο, λάζετο δ' ἔγχος</line><line>βριθὺ μέγα στιβαρόν, τῷ δάμνησι στίχας ἀνδρῶν</line><line>ἡρώων, οἷσίν τε κοτέσσεται ὀβριμοπάτρη.</line></lvl5><lvl5 ln="5.748" d="Hera  uses the whip, they ride out" c="FFD9BF" sz="5"><line>Ἥρη δὲ μάστιγι θοῶς ἐπεμαίετ' ἄρ' ἵππους:</line><line>αὐτόμαται δὲ πύλαι μύκον οὐρανοῦ ἃς ἔχον Ὧραι,</line><line>τῇς ἐπιτέτραπται μέγας οὐρανὸς Οὔλυμπός τε</line><line>ἠμὲν ἀνακλῖναι πυκινὸν νέφος ἠδ' ἐπιθεῖναι.</line><line>τῇ ῥα δι' αὐτάων κεντρηνεκέας ἔχον ἵππους:</line></lvl5></lvl4><lvl4 ln="5.753" d="Zeus gives them permission " sz="14"><lvl5 ln="5.753" d="they meet Zeus, sitting on top of Olympus" c="FFD9BF" sz="4"><line>εὗρον δὲ Κρονίωνα θεῶν ἄτερ ἥμενον ἄλλων</line><line>ἀκροτάτῃ κορυφῇ πολυδειράδος Οὐλύμποιο.</line><line>ἔνθ' ἵππους στήσασα θεὰ λευκώλενος Ἥρη</line><line>Ζῆν' ὕπατον Κρονίδην ἐξείρετο καὶ προσέειπε:</line></lvl5><lvl5 ln="5.757" d="Hera to Zeus: will you not be angry if we chase Ares out of battle?" c="FFD9BF" sz="7"><line>Ζεῦ πάτερ οὐ νεμεσίζῃ Ἄρῃ τάδε καρτερὰ ἔργα</line><line>ὁσσάτιόν τε καὶ οἷον ἀπώλεσε λαὸν Ἀχαιῶν</line><line>μὰψ ἀτὰρ οὐ κατὰ κόσμον ἐμοὶ δ' ἄχος, οἳ δὲ ἕκηλοι</line><line>τέρπονται Κύπρίς τε καὶ ἀργυρότοξος Ἀπόλλων</line><line>ἄφρονα τοῦτον ἀνέντες, ὃς οὔ τινα οἶδε θέμιστα;</line><line>Ζεῦ πάτερ ἦ ῥά τί μοι κεχολώσεαι, αἴ κεν Ἄρηα</line><line>λυγρῶς πεπληγυῖα μάχης ἐξαποδίωμαι;</line></lvl5><lvl5 ln="5.764" d="Zeus: set Athena on him" c="FFD9BF" sz="3"><line>τὴν δ' ἀπαμειβόμενος προσέφη νεφεληγερέτα Ζεύς:</line><line>ἄγρει μάν οἱ ἔπορσον Ἀθηναίην ἀγελείην,</line><line>ἥ ἑ μάλιστ' εἴωθε κακῇς ὀδύνῃσι πελάζειν.</line></lvl5></lvl4><lvl4 ln="5.767" d="Hera raises her voice like 50 men" sz="26"><lvl5 ln="5.767" d="They fly forward in their chariot" c="FFD9BF" sz="6"><line>ὣς ἔφατ', οὐδ' ἀπίθησε θεὰ λευκώλενος Ἥρη,</line><line>μάστιξεν δ' ἵππους: τὼ δ' οὐκ ἀέκοντε πετέσθην</line><line>μεσσηγὺς γαίης τε καὶ οὐρανοῦ ἀστερόεντος.</line><line>ὅσσον δ' ἠεροειδὲς ἀνὴρ ἴδεν ὀφθαλμοῖσιν</line><line>ἥμενος ἐν σκοπιῇ, λεύσσων ἐπὶ οἴνοπα πόντον,</line><line>τόσσον ἐπιθρῴσκουσι θεῶν ὑψηχέες ἵπποι.</line></lvl5><lvl5 ln="5.773" d="in Troy, they unyoke the horses and continue" c="FFD9BF" sz="7"><line>ἀλλ' ὅτε δὴ Τροίην ἷξον ποταμώ τε ῥέοντε,</line><line>ἧχι ῥοὰς Σιμόεις συμβάλλετον ἠδὲ Σκάμανδρος,</line><line>ἔνθ' ἵππους ἔστησε θεὰ λευκώλενος Ἥρη</line><line>λύσασ' ἐξ ὀχέων, περὶ δ' ἠέρα πουλὺν ἔχευε:</line><line>τοῖσιν δ' ἀμβροσίην Σιμόεις ἀνέτειλε νέμεσθαι.</line><line>αἳ δὲ βάτην τρήρωσι πελειάσιν ἴθμαθ' ὁμοῖαι</line><line>ἀνδράσιν Ἀργείοισιν ἀλεξέμεναι μεμαυῖαι:</line></lvl5><lvl5 ln="5.780" d="When they came to Diomedes" c="FFD9BF" sz="4"><line>ἀλλ' ὅτε δή ῥ' ἵκανον ὅθι πλεῖστοι καὶ ἄριστοι</line><line>ἕστασαν ἀμφὶ βίην Διομήδεος ἱπποδάμοιο</line><line>εἰλόμενοι λείουσιν ἐοικότες ὠμοφάγοισιν</line><line>ἢ συσὶ κάπροισιν, τῶν τε σθένος οὐκ ἀλαπαδνόν,</line></lvl5><lvl5 ln="5.784" d="Hera raises her voice like Stentor, like 50 men" c="FFD9BF" sz="3"><line>ἔνθα στᾶσ' ἤϋσε θεὰ λευκώλενος Ἥρη</line><line>Στέντορι εἰσαμένη μεγαλήτορι χαλκεοφώνῳ,</line><line>ὃς τόσον αὐδήσασχ' ὅσον ἄλλοι πεντήκοντα:</line></lvl5><lvl5 ln="5.787" d="&quot;for shame, Argives, when Achilles fought it was different&quot;" c="FFD9BF" sz="6"><line>αἰδὼς Ἀργεῖοι κάκ' ἐλέγχεα εἶδος ἀγητοί:</line><line>ὄφρα μὲν ἐς πόλεμον πωλέσκετο δῖος Ἀχιλλεύς,</line><line>οὐδέ ποτε Τρῶες πρὸ πυλάων Δαρδανιάων</line><line>οἴχνεσκον: κείνου γὰρ ἐδείδισαν ὄβριμον ἔγχος:</line><line>νῦν δὲ ἑκὰς πόλιος κοίλῃς ἐπὶ νηυσὶ μάχονται.</line><line>ὣς εἰποῦσ' ὄτρυνε μένος καὶ θυμὸν ἑκάστου.</line></lvl5></lvl4><lvl4 ln="5.793" d="Diomedes and Athena fight Ares" sz="66"><lvl5 ln="5.793" d="Athena jumps to the side of Diomedes, who is wearied by his wound" c="FFD9BF" sz="6"><line>Τυδεΐδῃ δ' ἐπόρουσε θεὰ γλαυκῶπις Ἀθήνη:</line><line>εὗρε δὲ τόν γε ἄνακτα παρ' ἵπποισιν καὶ ὄχεσφιν</line><line>ἕλκος ἀναψύχοντα τό μιν βάλε Πάνδαρος ἰῷ.</line><line>ἱδρὼς γάρ μιν ἔτειρεν ὑπὸ πλατέος τελαμῶνος</line><line>ἀσπίδος εὐκύκλου: τῷ τείρετο, κάμνε δὲ χεῖρα,</line><line>ἂν δ' ἴσχων τελαμῶνα κελαινεφὲς αἷμ' ἀπομόργνυ.</line></lvl5><lvl5 ln="5.799" d="'your father fought even when I told him not to'" c="FFD9BF" sz="4"><line>ἱππείου δὲ θεὰ ζυγοῦ ἥψατο φώνησέν τε:</line><line>ἦ ὀλίγον οἷ παῖδα ἐοικότα γείνατο Τυδεύς.</line><line>Τυδεύς τοι μικρὸς μὲν ἔην δέμας, ἀλλὰ μαχητής:</line><line>καί ῥ' ὅτε πέρ μιν ἐγὼ πολεμίζειν οὐκ εἴασκον</line></lvl5><lvl5 ln="5.803" d="tells about Tydeus challenging all the Cadmeans" c="FFD9BF" sz="6"><line>οὐδ' ἐκπαιφάσσειν, ὅτε τ' ἤλυθε νόσφιν Ἀχαιῶν</line><line>ἄγγελος ἐς Θήβας πολέας μετὰ Καδμείωνας:</line><line>δαίνυσθαί μιν ἄνωγον ἐνὶ μεγάροισιν ἕκηλον:</line><line>αὐτὰρ ὃ θυμὸν ἔχων ὃν καρτερὸν ὡς τὸ πάρος περ</line><line>κούρους Καδμείων προκαλίζετο, πάντα δ' ἐνίκα</line><line>ῥηϊδίως: τοίη οἱ ἐγὼν ἐπιτάρροθος ἦα.</line></lvl5><lvl5 ln="5.809" d="but you are too tired, or afraid, you are no son of his" c="FFD9BF" sz="5"><line>σοὶ δ' ἤτοι μὲν ἐγὼ παρά θ' ἵσταμαι ἠδὲ φυλάσσω,</line><line>καί σε προφρονέως κέλομαι Τρώεσσι μάχεσθαι:</line><line>ἀλλά σευ ἢ κάματος πολυᾶϊξ γυῖα δέδυκεν</line><line>ἤ νύ σέ που δέος ἴσχει ἀκήριον: οὐ σύ γ' ἔπειτα</line><line>Τυδέος ἔκγονός ἐσσι δαΐφρονος Οἰνεΐδαο.</line></lvl5><lvl5 ln="5.814" d="Diomedes: I am not afraid, only doing what you told me" c="FFD9BF" sz="5"><line>τὴν δ' ἀπαμειβόμενος προσέφη κρατερὸς Διομήδης:</line><line>γιγνώσκω σε θεὰ θύγατερ Διὸς αἰγιόχοιο:</line><line>τώ τοι προφρονέως ἐρέω ἔπος οὐδ' ἐπικεύσω.</line><line>οὔτέ τί με δέος ἴσχει ἀκήριον οὔτέ τις ὄκνος,</line><line>ἀλλ' ἔτι σέων μέμνημαι ἐφετμέων ἃς ἐπέτειλας:</line></lvl5><lvl5 ln="5.819" d="to fight no god except Aphrodite. But now Ares leads the battle" c="FFD9BF" sz="6"><line>οὔ μ' εἴας μακάρεσσι θεοῖς ἀντικρὺ μάχεσθαι</line><line>τοῖς ἄλλοις: ἀτὰρ εἴ κε Διὸς θυγάτηρ Ἀφροδίτη</line><line>ἔλθῃσ' ἐς πόλεμον, τήν γ' οὐτάμεν ὀξέϊ χαλκῷ.</line><line>τοὔνεκα νῦν αὐτός τ' ἀναχάζομαι ἠδὲ καὶ ἄλλους</line><line>Ἀργείους ἐκέλευσα ἀλήμεναι ἐνθάδε πάντας:</line><line>γιγνώσκω γὰρ Ἄρηα μάχην ἀνὰ κοιρανέοντα.</line></lvl5><lvl5 ln="5.825" d="Athena: fear no god when I am helping you" c="FFD9BF" sz="4"><line>τὸν δ' ἠμείβετ' ἔπειτα θεὰ γλαυκῶπις Ἀθήνη:</line><line>Τυδεΐδη Διόμηδες ἐμῷ κεχαρισμένε θυμῷ</line><line>μήτε σύ γ' Ἄρηα τό γε δείδιθι μήτε τιν' ἄλλον</line><line>ἀθανάτων, τοίη τοι ἐγὼν ἐπιτάρροθός εἰμι:</line></lvl5><lvl5 ln="5.829" d="Do not fear this madman who broke his promise to us" c="FFD9BF" sz="6"><line>ἀλλ' ἄγ' ἐπ' Ἄρηϊ πρώτῳ ἔχε μώνυχας ἵππους,</line><line>τύψον δὲ σχεδίην μηδ' ἅζεο θοῦρον Ἄρηα</line><line>τοῦτον μαινόμενον, τυκτὸν κακόν, ἀλλοπρόσαλλον,</line><line>ὃς πρῴην μὲν ἐμοί τε καὶ Ἥρῃ στεῦτ' ἀγορεύων</line><line>Τρωσὶ μαχήσεσθαι, ἀτὰρ Ἀργείοισιν ἀρήξειν,</line><line>νῦν δὲ μετὰ Τρώεσσιν ὁμιλεῖ, τῶν δὲ λέλασται.</line></lvl5><lvl5 ln="5.835" d="Athena pushes Sthenelos off and takes the reins" c="FFD9BF" sz="6"><line>ὣς φαμένη Σθένελον μὲν ἀφ' ἵππων ὦσε χαμᾶζε,</line><line>χειρὶ πάλιν ἐρύσασ', ὃ δ' ἄρ' ἐμμαπέως ἀπόρουσεν:</line><line>ἣ δ' ἐς δίφρον ἔβαινε παραὶ Διομήδεα δῖον</line><line>ἐμμεμαυῖα θεά: μέγα δ' ἔβραχε φήγινος ἄξων</line><line>βριθοσύνῃ: δεινὴν γὰρ ἄγεν θεὸν ἄνδρά τ' ἄριστον.</line><line>λάζετο δὲ μάστιγα καὶ ἡνία Παλλὰς Ἀθήνη:</line></lvl5><lvl5 ln="5.841" d="She drives at Ares who cannot see her" c="FFD9BF" sz="5"><line>αὐτίκ' ἐπ' Ἄρηϊ πρώτῳ ἔχε μώνυχας ἵππους.</line><line>ἤτοι ὃ μὲν Περίφαντα πελώριον ἐξενάριζεν</line><line>Αἰτωλῶν ὄχ' ἄριστον Ὀχησίου ἀγλαὸν υἱόν:</line><line>τὸν μὲν Ἄρης ἐνάριζε μιαιφόνος: αὐτὰρ Ἀθήνη</line><line>δῦν' Ἄϊδος κυνέην, μή μιν ἴδοι ὄβριμος Ἄρης.</line></lvl5><lvl5 ln="5.846" d="but he sees Diomedes and comes at him" c="FFD9BF" sz="4"><line>ὡς δὲ ἴδε βροτολοιγὸς Ἄρης Διομήδεα δῖον,</line><line>ἤτοι ὃ μὲν Περίφαντα πελώριον αὐτόθ' ἔασε</line><line>κεῖσθαι ὅθι πρῶτον κτείνων ἐξαίνυτο θυμόν,</line><line>αὐτὰρ ὃ βῆ ῥ' ἰθὺς Διομήδεος ἱπποδάμοιο.</line></lvl5><lvl5 ln="5.850" d="Ares throws but Athena fends off the spear" c="FFD9BF" sz="5"><line>οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,</line><line>πρόσθεν Ἄρης ὠρέξαθ' ὑπὲρ ζυγὸν ἡνία θ' ἵππων</line><line>ἔγχεϊ χαλκείῳ μεμαὼς ἀπὸ θυμὸν ἑλέσθαι:</line><line>καὶ τό γε χειρὶ λαβοῦσα θεὰ γλαυκῶπις Ἀθήνη</line><line>ὦσεν ὑπὲκ δίφροιο ἐτώσιον ἀϊχθῆναι.</line></lvl5><lvl5 ln="5.855" d="Dio. and Athena hit Ares in the stomach" c="FFD9BF" sz="4"><line>δεύτερος αὖθ' ὡρμᾶτο βοὴν ἀγαθὸς Διομήδης</line><line>ἔγχεϊ χαλκείῳ: ἐπέρεισε δὲ Παλλὰς Ἀθήνη</line><line>νείατον ἐς κενεῶνα ὅθι ζωννύσκετο μίτρῃ:</line><line>τῇ ῥά μιν οὖτα τυχών, διὰ δὲ χρόα καλὸν ἔδαψεν,</line></lvl5></lvl4><lvl4 ln="5.859" d="Ares roars like 10000 men" sz="9"><lvl5 ln="5.859" d="Ares roars like 10000 men" c="FFD9BF" sz="5"><line>ἐκ δὲ δόρυ σπάσεν αὖτις: ὃ δ' ἔβραχε χάλκεος Ἄρης</line><line>ὅσσόν τ' ἐννεάχιλοι ἐπίαχον ἢ δεκάχιλοι</line><line>ἀνέρες ἐν πολέμῳ ἔριδα ξυνάγοντες Ἄρηος.</line><line>τοὺς δ' ἄρ' ὑπὸ τρόμος εἷλεν Ἀχαιούς τε Τρῶάς τε</line><line>δείσαντας: τόσον ἔβραχ' Ἄρης ἆτος πολέμοιο.</line></lvl5><lvl5 ln="5.864" d="rises up to heaven like a thundercloud" c="FFD9BF" sz="4"><line>οἵη δ' ἐκ νεφέων ἐρεβεννὴ φαίνεται ἀὴρ</line><line>καύματος ἐξ ἀνέμοιο δυσαέος ὀρνυμένοιο,</line><line>τοῖος Τυδεΐδῃ Διομήδεϊ χάλκεος Ἄρης</line><line>φαίνεθ' ὁμοῦ νεφέεσσιν ἰὼν εἰς οὐρανὸν εὐρύν.</line></lvl5></lvl4><lvl4 ln="5.868" d="Zeus and Ares" sz="31"><lvl5 ln="5.868" d="sits down beside Zeus" c="FFD9BF" sz="4"><line>καρπαλίμως δ' ἵκανε θεῶν ἕδος αἰπὺν Ὄλυμπον,</line><line>πὰρ δὲ Διὶ Κρονίωνι καθέζετο θυμὸν ἀχεύων,</line><line>δεῖξεν δ' ἄμβροτον αἷμα καταρρέον ἐξ ὠτειλῆς,</line><line>καί ῥ' ὀλοφυρόμενος ἔπεα πτερόεντα προσηύδα:</line></lvl5><lvl5 ln="5.872" d="to Zeus: are you not angry at such doings? it's your daughter's fault" c="FFD9BF" sz="5"><line>Ζεῦ πάτερ οὐ νεμεσίζῃ ὁρῶν τάδε καρτερὰ ἔργα;</line><line>αἰεί τοι ῥίγιστα θεοὶ τετληότες εἰμὲν</line><line>ἀλλήλων ἰότητι, χάριν ἄνδρεσσι φέροντες.</line><line>σοὶ πάντες μαχόμεσθα: σὺ γὰρ τέκες ἄφρονα κούρην</line><line>οὐλομένην, ᾗ τ' αἰὲν ἀήσυλα ἔργα μέμηλεν.</line></lvl5><lvl5 ln="5.877" d="we all have to obey you, but you never punish her" c="FFD9BF" sz="4"><line>ἄλλοι μὲν γὰρ πάντες ὅσοι θεοί εἰσ' ἐν Ὀλύμπῳ</line><line>σοί τ' ἐπιπείθονται καὶ δεδμήμεσθα ἕκαστος:</line><line>ταύτην δ' οὔτ' ἔπεϊ προτιβάλλεαι οὔτέ τι ἔργῳ,</line><line>ἀλλ' ἀνιεῖς, ἐπεὶ αὐτὸς ἐγείναο παῖδ' ἀΐδηλον:</line></lvl5><lvl5 ln="5.881" d="the way she incited Diomedes to attack Aphrodite and me" c="FFD9BF" sz="7"><line>ἣ νῦν Τυδέος υἱὸν ὑπερφίαλον Διομήδεα</line><line>μαργαίνειν ἀνέηκεν ἐπ' ἀθανάτοισι θεοῖσι.</line><line>Κύπριδα μὲν πρῶτον σχεδὸν οὔτασε χεῖρ' ἐπὶ καρπῷ,</line><line>αὐτὰρ ἔπειτ' αὐτῷ μοι ἐπέσσυτο δαίμονι ἶσος:</line><line>ἀλλά μ' ὑπήνεικαν ταχέες πόδες: ἦ τέ κε δηρὸν</line><line>αὐτοῦ πήματ' ἔπασχον ἐν αἰνῇσιν νεκάδεσσιν,</line><line>ἤ κε ζὼς ἀμενηνὸς ἔα χαλκοῖο τυπῇσι.</line></lvl5><lvl5 ln="5.888" d="Zeus: I hate you the most, always you love war and fighting" c="FFD9BF" sz="4"><line>τὸν δ' ἄρ' ὑπόδρα ἰδὼν προσέφη νεφεληγερέτα Ζεύς.</line><line>μή τί μοι ἀλλοπρόσαλλε παρεζόμενος μινύριζε.</line><line>ἔχθιστος δέ μοί ἐσσι θεῶν οἳ Ὄλυμπον ἔχουσιν:</line><line>αἰεὶ γάρ τοι ἔρις τε φίλη πόλεμοί τε μάχαι τε.</line></lvl5><lvl5 ln="5.892" d="you have the spirit of your mother, who I can barely cope with" c="FFD9BF" sz="3"><line>μητρός τοι μένος ἐστὶν ἀάσχετον οὐκ ἐπιεικτὸν</line><line>Ἥρης: τὴν μὲν ἐγὼ σπουδῇ δάμνημ' ἐπέεσσι:</line><line>τώ σ' ὀΐω κείνης τάδε πάσχειν ἐννεσίῃσιν.</line></lvl5><lvl5 ln="5.895" d="you are my son, but if you had been somebody else's..." c="FFD9BF" sz="4"><line>ἀλλ' οὐ μάν σ' ἔτι δηρὸν ἀνέξομαι ἄλγε' ἔχοντα:</line><line>ἐκ γὰρ ἐμεῦ γένος ἐσσί, ἐμοὶ δέ σε γείνατο μήτηρ:</line><line>εἰ δέ τευ ἐξ ἄλλου γε θεῶν γένευ ὧδ' ἀΐδηλος</line><line>καί κεν δὴ πάλαι ἦσθα ἐνέρτερος Οὐρανιώνων.</line></lvl5></lvl4><lvl4 ln="5.899" d="The gods go back" sz="11"><lvl5 ln="5.899" d="Ares is healed by Paieon, sits down beside Zeus" c="FFD9BF" sz="8"><line>ὣς φάτο, καὶ Παιήον' ἀνώγειν ἰήσασθαι.</line><line>τῷ δ' ἐπὶ Παιήων ὀδυνήφατα φάρμακα πάσσων</line><line>ἠκέσατ': οὐ μὲν γάρ τι καταθνητός γ' ἐτέτυκτο.</line><line>ὡς δ' ὅτ' ὀπὸς γάλα λευκὸν ἐπειγόμενος συνέπηξεν</line><line>ὑγρὸν ἐόν, μάλα δ' ὦκα περιτρέφεται κυκόωντι,</line><line>ὣς ἄρα καρπαλίμως ἰήσατο θοῦρον Ἄρηα.</line><line>τὸν δ' Ἥβη λοῦσεν, χαρίεντα δὲ εἵματα ἕσσε:</line><line>πὰρ δὲ Διὶ Κρονίωνι καθέζετο κύδεϊ γαίων.</line></lvl5><lvl5 ln="5.907" d="Hera and Athena also go back" c="FFD9BF" sz="3"><line>αἳ δ' αὖτις πρὸς δῶμα Διὸς μεγάλοιο νέοντο</line><line>Ἥρη τ' Ἀργείη καὶ Ἀλαλκομενηῒς Ἀθήνη</line><line>παύσασαι βροτολοιγὸν Ἄρη' ἀνδροκτασιάων.</line></lvl5></lvl4></lvl3><lvl3 ln="6.1" d="The gods leave, the men fight on" sz="72"><lvl4 ln="6.1" d="Trojans and Greeks are left alone to continue the war" c="FFD9BF" sz="4"><line>Τρώων δ' οἰώθη καὶ Ἀχαιῶν φύλοπις αἰνή:</line><line>πολλὰ δ' ἄρ' ἔνθα καὶ ἔνθ' ἴθυσε μάχη πεδίοιο</line><line>ἀλλήλων ἰθυνομένων χαλκήρεα δοῦρα</line><line>μεσσηγὺς Σιμόεντος ἰδὲ Ξάνθοιο ῥοάων.</line></lvl4><lvl4 ln="6.5" d="Ajax is the first, kills Akamas the Thracian" c="FFD9BF" sz="7"><line>Αἴας δὲ πρῶτος Τελαμώνιος ἕρκος Ἀχαιῶν</line><line>Τρώων ῥῆξε φάλαγγα, φόως δ' ἑτάροισιν ἔθηκεν,</line><line>ἄνδρα βαλὼν ὃς ἄριστος ἐνὶ Θρῄκεσσι τέτυκτο</line><line>υἱὸν Ἐϋσσώρου Ἀκάμαντ' ἠΰν τε μέγαν τε.</line><line>τόν ῥ' ἔβαλε πρῶτος κόρυθος φάλον ἱπποδασείης,</line><line>ἐν δὲ μετώπῳ πῆξε, πέρησε δ' ἄρ' ὀστέον εἴσω</line><line>αἰχμὴ χαλκείη: τὸν δὲ σκότος ὄσσε κάλυψεν.</line></lvl4><lvl4 ln="6.12" d="Diomedes kills Axylos and his charioteer" c="FFD9BF" sz="8"><line>Ἄξυλον δ' ἄρ' ἔπεφνε βοὴν ἀγαθὸς Διομήδης</line><line>Τευθρανίδην, ὃς ἔναιεν ἐϋκτιμένῃ ἐν Ἀρίσβῃ</line><line>ἀφνειὸς βιότοιο, φίλος δ' ἦν ἀνθρώποισι.</line><line>πάντας γὰρ φιλέεσκεν ὁδῷ ἔπι οἰκία ναίων.</line><line>ἀλλά οἱ οὔ τις τῶν γε τότ' ἤρκεσε λυγρὸν ὄλεθρον</line><line>πρόσθεν ὑπαντιάσας, ἀλλ' ἄμφω θυμὸν ἀπηύρα</line><line>αὐτὸν καὶ θεράποντα Καλήσιον, ὅς ῥα τόθ' ἵππων</line><line>ἔσκεν ὑφηνίοχος: τὼ δ' ἄμφω γαῖαν ἐδύτην.</line></lvl4><lvl4 ln="6.20" d="Euryalos kills Dresus and Opheltios and then Aesepos and Pedasos" c="FFD9BF" sz="9"><line>Δρῆσον δ' Εὐρύαλος καὶ Ὀφέλτιον ἐξενάριξε:</line><line>βῆ δὲ μετ' Αἴσηπον καὶ Πήδασον, οὕς ποτε νύμφη</line><line>νηῒς Ἀβαρβαρέη τέκ' ἀμύμονι Βουκολίωνι.</line><line>Βουκολίων δ' ἦν υἱὸς ἀγαυοῦ Λαομέδοντος</line><line>πρεσβύτατος γενεῇ, σκότιον δέ ἑ γείνατο μήτηρ:</line><line>ποιμαίνων δ' ἐπ' ὄεσσι μίγη φιλότητι καὶ εὐνῇ,</line><line>ἣ δ' ὑποκυσαμένη διδυμάονε γείνατο παῖδε.</line><line>καὶ μὲν τῶν ὑπέλυσε μένος καὶ φαίδιμα γυῖα</line><line>Μηκιστηϊάδης καὶ ἀπ' ὤμων τεύχε' ἐσύλα.</line></lvl4><lvl4 ln="6.29" d="all Greek heroes kill their man" c="FFD9BF" sz="8"><line>Ἀστύαλον δ' ἄρ' ἔπεφνε μενεπτόλεμος Πολυποίτης:</line><line>Πιδύτην δ' Ὀδυσεὺς Περκώσιον ἐξενάριξεν</line><line>ἔγχεϊ χαλκείῳ, Τεῦκρος δ' Ἀρετάονα δῖον.</line><line>Ἀντίλοχος δ' Ἄβληρον ἐνήρατο δουρὶ φαεινῷ</line><line>Νεστορίδης, Ἔλατον δὲ ἄναξ ἀνδρῶν Ἀγαμέμνων:</line><line>ναῖε δὲ Σατνιόεντος ἐϋρρείταο παρ' ὄχθας</line><line>Πήδασον αἰπεινήν. Φύλακον δ' ἕλε Λήϊτος ἥρως</line><line>φεύγοντ': Εὐρύπυλος δὲ Μελάνθιον ἐξενάριξεν.</line></lvl4><lvl4 ln="6.37" d="Adrastos thrown from his chariot, caught by Menelaos" c="FFD9BF" sz="8"><line>Ἄδρηστον δ' ἄρ' ἔπειτα βοὴν ἀγαθὸς Μενέλαος</line><line>ζωὸν ἕλ': ἵππω γάρ οἱ ἀτυζομένω πεδίοιο</line><line>ὄζῳ ἔνι βλαφθέντε μυρικίνῳ ἀγκύλον ἅρμα</line><line>ἄξαντ' ἐν πρώτῳ ῥυμῷ αὐτὼ μὲν ἐβήτην</line><line>πρὸς πόλιν, ᾗ περ οἱ ἄλλοι ἀτυζόμενοι φοβέοντο,</line><line>αὐτὸς δ' ἐκ δίφροιο παρὰ τροχὸν ἐξεκυλίσθη</line><line>πρηνὴς ἐν κονίῃσιν ἐπὶ στόμα: πὰρ δέ οἱ ἔστη</line><line>Ἀτρεΐδης Μενέλαος ἔχων δολιχόσκιον ἔγχος.</line></lvl4><lvl4 ln="6.45" d="Adrastos begs for his life" c="FFD9BF" sz="6"><line>Ἄδρηστος δ' ἄρ' ἔπειτα λαβὼν ἐλίσσετο γούνων:</line><line>ζώγρει Ἀτρέος υἱέ, σὺ δ' ἄξια δέξαι ἄποινα:</line><line>πολλὰ δ' ἐν ἀφνειοῦ πατρὸς κειμήλια κεῖται</line><line>χαλκός τε χρυσός τε πολύκμητός τε σίδηρος,</line><line>τῶν κέν τοι χαρίσαιτο πατὴρ ἀπερείσι' ἄποινα</line><line>εἴ κεν ἐμὲ ζωὸν πεπύθοιτ' ἐπὶ νηυσὶν Ἀχαιῶν.</line></lvl4><lvl4 ln="6.51" d="Menelaos wants to give in but Agamemnon comes" c="FFD9BF" sz="4"><line>ὣς φάτο, τῷ δ' ἄρα θυμὸν ἐνὶ στήθεσσιν ἔπειθε:</line><line>καὶ δή μιν τάχ' ἔμελλε θοὰς ἐπὶ νῆας Ἀχαιῶν</line><line>δώσειν ᾧ θεράποντι καταξέμεν: ἀλλ' Ἀγαμέμνων</line><line>ἀντίος ἦλθε θέων, καὶ ὁμοκλήσας ἔπος ηὔδα:</line></lvl4><lvl4 ln="6.55" d="Agamemnon: no pity for the Trojans, kill them all" c="FFD9BF" sz="6"><line>ὦ πέπον ὦ Μενέλαε, τί ἢ δὲ σὺ κήδεαι οὕτως</line><line>ἀνδρῶν; ἦ σοὶ ἄριστα πεποίηται κατὰ οἶκον</line><line>πρὸς Τρώων; τῶν μή τις ὑπεκφύγοι αἰπὺν ὄλεθρον</line><line>χεῖράς θ' ἡμετέρας, μηδ' ὅν τινα γαστέρι μήτηρ</line><line>κοῦρον ἐόντα φέροι, μηδ' ὃς φύγοι, ἀλλ' ἅμα πάντες</line><line>Ἰλίου ἐξαπολοίατ' ἀκήδεστοι καὶ ἄφαντοι.</line></lvl4><lvl4 ln="6.61" d="Menelaos obeys him, kills Adrastos" c="FFD9BF" sz="5"><line>ὣς εἰπὼν ἔτρεψεν ἀδελφειοῦ φρένας ἥρως</line><line>αἴσιμα παρειπών: ὃ δ' ἀπὸ ἕθεν ὤσατο χειρὶ</line><line>ἥρω' Ἄδρηστον: τὸν δὲ κρείων Ἀγαμέμνων</line><line>οὖτα κατὰ λαπάρην: ὃ δ' ἀνετράπετ', Ἀτρεΐδης δὲ</line><line>λὰξ ἐν στήθεσι βὰς ἐξέσπασε μείλινον ἔγχος.</line></lvl4><lvl4 ln="6.66" d="Nestor: forward, kill now, despoil later" c="FFD9BF" sz="7"><line>Νέστωρ δ' Ἀργείοισιν ἐκέκλετο μακρὸν ἀΰσας:</line><line>ὦ φίλοι ἥρωες Δαναοὶ θεράποντες Ἄρηος</line><line>μή τις νῦν ἐνάρων ἐπιβαλλόμενος μετόπισθε</line><line>μιμνέτω ὥς κε πλεῖστα φέρων ἐπὶ νῆας ἵκηται,</line><line>ἀλλ' ἄνδρας κτείνωμεν: ἔπειτα δὲ καὶ τὰ ἕκηλοι</line><line>νεκροὺς ἂμ πεδίον συλήσετε τεθνηῶτας.</line><line>ὣς εἰπὼν ὄτρυνε μένος καὶ θυμὸν ἑκάστου.</line></lvl4></lvl3></lvl2><lvl2 ln="6.73" d="Hector goes to town" sz="46"><lvl3 ln="6.73" d="Helenos to Hector and Aeneas" c="FFBFFF" sz="4"><line>ἔνθά κεν αὖτε Τρῶες ἀρηϊφίλων ὑπ' Ἀχαιῶν</line><line>Ἴλιον εἰσανέβησαν ἀναλκείῃσι δαμέντες,</line><line>εἰ μὴ ἄρ' Αἰνείᾳ τε καὶ Ἕκτορι εἶπε παραστὰς</line><line>Πριαμίδης Ἕλενος οἰωνοπόλων ὄχ' ἄριστος:</line></lvl3><lvl3 ln="6.77" d="&quot;Rally the men, stop them fleeing to town&quot;" c="FFBFFF" sz="6"><line>Αἰνεία τε καὶ Ἕκτορ, ἐπεὶ πόνος ὔμμι μάλιστα</line><line>Τρώων καὶ Λυκίων ἐγκέκλιται, οὕνεκ' ἄριστοι</line><line>πᾶσαν ἐπ' ἰθύν ἐστε μάχεσθαί τε φρονέειν τε,</line><line>στῆτ' αὐτοῦ, καὶ λαὸν ἐρυκάκετε πρὸ πυλάων</line><line>πάντῃ ἐποιχόμενοι πρὶν αὖτ' ἐν χερσὶ γυναικῶν</line><line>φεύγοντας πεσέειν, δηΐοισι δὲ χάρμα γενέσθαι.</line></lvl3><lvl3 ln="6.83" d="..and we will stand firm here&quot;" c="FFBFFF" sz="3"><line>αὐτὰρ ἐπεί κε φάλαγγας ἐποτρύνητον ἁπάσας,</line><line>ἡμεῖς μὲν Δαναοῖσι μαχησόμεθ' αὖθι μένοντες,</line><line>καὶ μάλα τειρόμενοί περ: ἀναγκαίη γὰρ ἐπείγει:</line></lvl3><lvl3 ln="6.86" d="Hector, you go to town, tell our mother to choose a robe..." c="FFBFFF" sz="6"><line>Ἕκτορ ἀτὰρ σὺ πόλιν δὲ μετέρχεο, εἰπὲ δ' ἔπειτα</line><line>μητέρι σῇ καὶ ἐμῇ: ἣ δὲ ξυνάγουσα γεραιὰς</line><line>νηὸν Ἀθηναίης γλαυκώπιδος ἐν πόλει ἄκρῃ</line><line>οἴξασα κληῗδι θύρας ἱεροῖο δόμοιο</line><line>πέπλον, ὅς οἱ δοκέει χαριέστατος ἠδὲ μέγιστος</line><line>εἶναι ἐνὶ μεγάρῳ καί οἱ πολὺ φίλτατος αὐτῇ,</line></lvl3><lvl3 ln="6.92" d="..sacrifice it to Athena and promise more.." c="FFBFFF" sz="4"><line>θεῖναι Ἀθηναίης ἐπὶ γούνασιν ἠϋκόμοιο,</line><line>καί οἱ ὑποσχέσθαι δυοκαίδεκα βοῦς ἐνὶ νηῷ</line><line>ἤνις ἠκέστας ἱερευσέμεν, αἴ κ' ἐλεήσῃ</line><line>ἄστύ τε καὶ Τρώων ἀλόχους καὶ νήπια τέκνα,</line></lvl3><lvl3 ln="6.96" d="if she holds off that madman Diomedes." c="FFBFFF" sz="6"><line>ὥς κεν Τυδέος υἱὸν ἀπόσχῃ Ἰλίου ἱρῆς</line><line>ἄγριον αἰχμητὴν κρατερὸν μήστωρα φόβοιο,</line><line>ὃν δὴ ἐγὼ κάρτιστον Ἀχαιῶν φημι γενέσθαι.</line><line>οὐδ' Ἀχιλῆά ποθ' ὧδέ γ' ἐδείδιμεν ὄρχαμον ἀνδρῶν,</line><line>ὅν πέρ φασι θεᾶς ἐξέμμεναι: ἀλλ' ὅδε λίην</line><line>μαίνεται, οὐδέ τίς οἱ δύναται μένος ἰσοφαρίζειν.</line></lvl3><lvl3 ln="6.102" d="Hector rallies the Trojans" c="FFBFFF" sz="8"><line>ὣς ἔφαθ', Ἕκτωρ δ' οὔ τι κασιγνήτῳ ἀπίθησεν.</line><line>αὐτίκα δ' ἐξ ὀχέων σὺν τεύχεσιν ἆλτο χαμᾶζε,</line><line>πάλλων δ' ὀξέα δοῦρα κατὰ στρατὸν ᾤχετο πάντῃ</line><line>ὀτρύνων μαχέσασθαι, ἔγειρε δὲ φύλοπιν αἰνήν.</line><line>οἳ δ' ἐλελίχθησαν καὶ ἐναντίοι ἔσταν Ἀχαιῶν:</line><line>Ἀργεῖοι δ' ὑπεχώρησαν, λῆξαν δὲ φόνοιο,</line><line>φὰν δέ τιν' ἀθανάτων ἐξ οὐρανοῦ ἀστερόεντος</line><line>Τρωσὶν ἀλεξήσοντα κατελθέμεν, ὡς ἐλέλιχθεν.</line></lvl3><lvl3 ln="6.110" d="&quot;Stand firm, my friends, while I go to town, tell the people to pray&quot;" c="FFBFFF" sz="6"><line>Ἕκτωρ δὲ Τρώεσσιν ἐκέκλετο μακρὸν ἀΰσας:</line><line>Τρῶες ὑπέρθυμοι τηλεκλειτοί τ' ἐπίκουροι</line><line>ἀνέρες ἔστε φίλοι, μνήσασθε δὲ θούριδος ἀλκῆς,</line><line>ὄφρ' ἂν ἐγὼ βείω προτὶ Ἴλιον, ἠδὲ γέρουσιν</line><line>εἴπω βουλευτῇσι καὶ ἡμετέρῃς ἀλόχοισι</line><line>δαίμοσιν ἀρήσασθαι, ὑποσχέσθαι δ' ἑκατόμβας.</line></lvl3><lvl3 ln="6.116" d="He goes, his shield on his back" c="FFBFFF" sz="3"><line>ὣς ἄρα φωνήσας ἀπέβη κορυθαίολος Ἕκτωρ:</line><line>ἀμφὶ δέ μιν σφυρὰ τύπτε καὶ αὐχένα δέρμα κελαινὸν</line><line>ἄντυξ ἣ πυμάτη θέεν ἀσπίδος ὀμφαλοέσσης.</line></lvl3></lvl2><lvl2 ln="6.119" d="Diomedes and Glaucos" sz="118"><lvl3 ln="6.119" d="Glaukos and Diomedes meet" c="FFBFFF" sz="3"><line>Γλαῦκος δ' Ἱππολόχοιο πάϊς καὶ Τυδέος υἱὸς</line><line>ἐς μέσον ἀμφοτέρων συνίτην μεμαῶτε μάχεσθαι.</line><line>οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντε,</line></lvl3><lvl3 ln="6.122" d="Diomedes: who are you? How dare you face me?" c="FFBFFF" sz="6"><line>τὸν πρότερος προσέειπε βοὴν ἀγαθὸς Διομήδης:</line><line>τίς δὲ σύ ἐσσι φέριστε καταθνητῶν ἀνθρώπων;</line><line>οὐ μὲν γάρ ποτ' ὄπωπα μάχῃ ἔνι κυδιανείρῃ</line><line>τὸ πρίν: ἀτὰρ μὲν νῦν γε πολὺ προβέβηκας ἁπάντων</line><line>σῷ θάρσει, ὅ τ' ἐμὸν δολιχόσκιον ἔγχος ἔμεινας:</line><line>δυστήνων δέ τε παῖδες ἐμῷ μένει ἀντιόωσιν.</line></lvl3><lvl3 ln="6.128" d="if you are a god, I will not fight you, as Lycurgus did..." c="FFBFFF" sz="4"><line>εἰ δέ τις ἀθανάτων γε κατ' οὐρανοῦ εἰλήλουθας,</line><line>οὐκ ἂν ἔγωγε θεοῖσιν ἐπουρανίοισι μαχοίμην.</line><line>οὐδὲ γὰρ οὐδὲ Δρύαντος υἱὸς κρατερὸς Λυκόοργος</line><line>δὴν ἦν, ὅς ῥα θεοῖσιν ἐπουρανίοισιν ἔριζεν:</line></lvl3><lvl3 ln="6.132" d="..when he attacked Dionysos and his nurses" c="FFBFFF" sz="6"><line>ὅς ποτε μαινομένοιο Διωνύσοιο τιθήνας</line><line>σεῦε κατ' ἠγάθεον Νυσήϊον: αἳ δ' ἅμα πᾶσαι</line><line>θύσθλα χαμαὶ κατέχευαν ὑπ' ἀνδροφόνοιο Λυκούργου</line><line>θεινόμεναι βουπλῆγι: Διώνυσος δὲ φοβηθεὶς</line><line>δύσεθ' ἁλὸς κατὰ κῦμα, Θέτις δ' ὑπεδέξατο κόλπῳ</line><line>δειδιότα: κρατερὸς γὰρ ἔχε τρόμος ἀνδρὸς ὁμοκλῇ.</line></lvl3><lvl3 ln="6.138" d="Zeus struck him blind and he did not live long" c="FFBFFF" sz="4"><line>τῷ μὲν ἔπειτ' ὀδύσαντο θεοὶ ῥεῖα ζώοντες,</line><line>καί μιν τυφλὸν ἔθηκε Κρόνου πάϊς: οὐδ' ἄρ' ἔτι δὴν</line><line>ἦν, ἐπεὶ ἀθανάτοισιν ἀπήχθετο πᾶσι θεοῖσιν:</line><line>οὐδ' ἂν ἐγὼ μακάρεσσι θεοῖς ἐθέλοιμι μάχεσθαι.</line></lvl3><lvl3 ln="6.142" d="if you are mortal, come and meet your doom" c="FFBFFF" sz="2"><line>εἰ δέ τίς ἐσσι βροτῶν οἳ ἀρούρης καρπὸν ἔδουσιν,</line><line>ἆσσον ἴθ' ὥς κεν θᾶσσον ὀλέθρου πείραθ' ἵκηαι.</line></lvl3><lvl3 ln="6.144" d="Glaukos: why ask my lineage? Men grow and die like leaves" c="FFBFFF" sz="6"><line>τὸν δ' αὖθ' Ἱππολόχοιο προσηύδα φαίδιμος υἱός:</line><line>Τυδεΐδη μεγάθυμε τί ἢ γενεὴν ἐρεείνεις;</line><line>οἵη περ φύλλων γενεὴ τοίη δὲ καὶ ἀνδρῶν.</line><line>φύλλα τὰ μέν τ' ἄνεμος χαμάδις χέει, ἄλλα δέ θ' ὕλη</line><line>τηλεθόωσα φύει, ἔαρος δ' ἐπιγίγνεται ὥρη:</line><line>ὣς ἀνδρῶν γενεὴ ἣ μὲν φύει ἣ δ' ἀπολήγει.</line></lvl3><lvl3 ln="6.150" d="if you want to know my descent, it is well known:" c="FFBFFF" sz="2"><line>εἰ δ' ἐθέλεις καὶ ταῦτα δαήμεναι ὄφρ' ἐῢ εἰδῇς</line><line>ἡμετέρην γενεήν, πολλοὶ δέ μιν ἄνδρες ἴσασιν:</line></lvl3><lvl3 ln="6.152" d="In Argos, in Ephyre lived Bellerophon" c="FFBFFF" sz="5"><line>ἔστι πόλις Ἐφύρη μυχῷ Ἄργεος ἱπποβότοιο,</line><line>ἔνθα δὲ Σίσυφος ἔσκεν, ὃ κέρδιστος γένετ' ἀνδρῶν,</line><line>Σίσυφος Αἰολίδης: ὃ δ' ἄρα Γλαῦκον τέκεθ' υἱόν,</line><line>αὐτὰρ Γλαῦκος τίκτεν ἀμύμονα Βελλεροφόντην:</line><line>τῷ δὲ θεοὶ κάλλός τε καὶ ἠνορέην ἐρατεινὴν</line></lvl3><lvl3 ln="6.157" d="but Proetus drove him away" c="FFBFFF" sz="3"><line>ὤπασαν: αὐτάρ οἱ Προῖτος κακὰ μήσατο θυμῷ,</line><line>ὅς ῥ' ἐκ δήμου ἔλασσεν, ἐπεὶ πολὺ φέρτερος ἦεν,</line><line>Ἀργείων: Ζεὺς γάρ οἱ ὑπὸ σκήπτρῳ ἐδάμασσε.</line></lvl3><lvl3 ln="6.160" d="Pr.'s wife Antaea wanted Bellerophon, but he refused" c="FFBFFF" sz="3"><line>τῷ δὲ γυνὴ Προίτου ἐπεμήνατο δῖ' Ἄντεια</line><line>κρυπταδίῃ φιλότητι μιγήμεναι: ἀλλὰ τὸν οὔ τι</line><line>πεῖθ' ἀγαθὰ φρονέοντα δαΐφρονα Βελλεροφόντην.</line></lvl3><lvl3 ln="6.163" d="She lied and said Bellerophon wanted her" c="FFBFFF" sz="3"><line>ἣ δὲ ψευσαμένη Προῖτον βασιλῆα προσηύδα:</line><line>τεθναίης ὦ Προῖτ', ἢ κάκτανε Βελλεροφόντην,</line><line>ὅς μ' ἔθελεν φιλότητι μιγήμεναι οὐκ ἐθελούσῃ.</line></lvl3><lvl3 ln="6.166" d="Pr. sends B. to Lycia, with a written 'kill the bearer'-message" c="FFBFFF" sz="6"><line>ὣς φάτο, τὸν δὲ ἄνακτα χόλος λάβεν οἷον ἄκουσε:</line><line>κτεῖναι μέν ῥ' ἀλέεινε, σεβάσσατο γὰρ τό γε θυμῷ,</line><line>πέμπε δέ μιν Λυκίην δέ, πόρεν δ' ὅ γε σήματα λυγρὰ</line><line>γράψας ἐν πίνακι πτυκτῷ θυμοφθόρα πολλά,</line><line>δεῖξαι δ' ἠνώγειν ᾧ πενθερῷ ὄφρ' ἀπόλοιτο.</line><line>αὐτὰρ ὁ βῆ Λυκίην δὲ θεῶν ὑπ' ἀμύμονι πομπῇ.</line></lvl3><lvl3 ln="6.172" d="The king of Lycia receives him well," c="FFBFFF" sz="3"><line>ἀλλ' ὅτε δὴ Λυκίην ἷξε Ξάνθόν τε ῥέοντα,</line><line>προφρονέως μιν τῖεν ἄναξ Λυκίης εὐρείης:</line><line>ἐννῆμαρ ξείνισσε καὶ ἐννέα βοῦς ἱέρευσεν.</line></lvl3><lvl3 ln="6.175" d="but on the 10th day asks to see Proetus' message" c="FFBFFF" sz="3"><line>ἀλλ' ὅτε δὴ δεκάτη ἐφάνη ῥοδοδάκτυλος Ἠὼς</line><line>καὶ τότε μιν ἐρέεινε καὶ ᾔτεε σῆμα ἰδέσθαι</line><line>ὅττί ῥά οἱ γαμβροῖο πάρα Προίτοιο φέροιτο.</line></lvl3><lvl3 ln="6.178" d="first, asks him to kill the unconquerable Chimaera" c="FFBFFF" sz="6"><line>αὐτὰρ ἐπεὶ δὴ σῆμα κακὸν παρεδέξατο γαμβροῦ,</line><line>πρῶτον μέν ῥα Χίμαιραν ἀμαιμακέτην ἐκέλευσε</line><line>πεφνέμεν: ἣ δ' ἄρ' ἔην θεῖον γένος οὐδ' ἀνθρώπων,</line><line>πρόσθε λέων, ὄπιθεν δὲ δράκων, μέσση δὲ χίμαιρα,</line><line>δεινὸν ἀποπνείουσα πυρὸς μένος αἰθομένοιο,</line><line>καὶ τὴν μὲν κατέπεφνε θεῶν τεράεσσι πιθήσας.</line></lvl3><lvl3 ln="6.184" d="second, the Solymoi; third, the Amazons he conquered" c="FFBFFF" sz="3"><line>δεύτερον αὖ Σολύμοισι μαχέσσατο κυδαλίμοισι:</line><line>καρτίστην δὴ τήν γε μάχην φάτο δύμεναι ἀνδρῶν.</line><line>τὸ τρίτον αὖ κατέπεφνεν Ἀμαζόνας ἀντιανείρας.</line></lvl3><lvl3 ln="6.187" d="then the king devised an ambush, but B. killed them all" c="FFBFFF" sz="4"><line>τῷ δ' ἄρ' ἀνερχομένῳ πυκινὸν δόλον ἄλλον ὕφαινε:</line><line>κρίνας ἐκ Λυκίης εὐρείης φῶτας ἀρίστους</line><line>εἷσε λόχον: τοὶ δ' οὔ τι πάλιν οἶκον δὲ νέοντο:</line><line>πάντας γὰρ κατέπεφνεν ἀμύμων Βελλεροφόντης.</line></lvl3><lvl3 ln="6.191" d="So the king rewarded him instead, with his daughter and land" c="FFBFFF" sz="5"><line>ἀλλ' ὅτε δὴ γίγνωσκε θεοῦ γόνον ἠῢν ἐόντα</line><line>αὐτοῦ μιν κατέρυκε, δίδου δ' ὅ γε θυγατέρα ἥν,</line><line>δῶκε δέ οἱ τιμῆς βασιληΐδος ἥμισυ πάσης:</line><line>καὶ μέν οἱ Λύκιοι τέμενος τάμον ἔξοχον ἄλλων</line><line>καλὸν φυταλιῆς καὶ ἀρούρης, ὄφρα νέμοιτο.</line></lvl3><lvl3 ln="6.196" d="He had 3 children, his daughter had Sarpedon by Zeus" c="FFBFFF" sz="4"><line>ἣ δ' ἔτεκε τρία τέκνα δαΐφρονι Βελλεροφόντῃ</line><line>Ἴσανδρόν τε καὶ Ἱππόλοχον καὶ Λαοδάμειαν.</line><line>Λαοδαμείῃ μὲν παρελέξατο μητίετα Ζεύς,</line><line>ἣ δ' ἔτεκ' ἀντίθεον Σαρπηδόνα χαλκοκορυστήν.</line></lvl3><lvl3 ln="6.200" d="but the gods came to hate him, too, killing his son &amp; daughter" c="FFBFFF" sz="6"><line>ἀλλ' ὅτε δὴ καὶ κεῖνος ἀπήχθετο πᾶσι θεοῖσιν,</line><line>ἤτοι ὃ κὰπ πεδίον τὸ Ἀλήϊον οἶος ἀλᾶτο</line><line>ὃν θυμὸν κατέδων, πάτον ἀνθρώπων ἀλεείνων:</line><line>Ἴσανδρον δέ οἱ υἱὸν Ἄρης ἆτος πολέμοιο</line><line>μαρνάμενον Σολύμοισι κατέκτανε κυδαλίμοισι:</line><line>τὴν δὲ χολωσαμένη χρυσήνιος Ἄρτεμις ἔκτα.</line></lvl3><lvl3 ln="6.206" d="I am his grandson, I fight among the foremost" c="FFBFFF" sz="6"><line>Ἱππόλοχος δέ μ' ἔτικτε, καὶ ἐκ τοῦ φημι γενέσθαι:</line><line>πέμπε δέ μ' ἐς Τροίην, καί μοι μάλα πόλλ' ἐπέτελλεν</line><line>αἰὲν ἀριστεύειν καὶ ὑπείροχον ἔμμεναι ἄλλων,</line><line>μηδὲ γένος πατέρων αἰσχυνέμεν, οἳ μέγ' ἄριστοι</line><line>ἔν τ' Ἐφύρῃ ἐγένοντο καὶ ἐν Λυκίῃ εὐρείῃ.</line><line>ταύτης τοι γενεῆς τε καὶ αἵματος εὔχομαι εἶναι.</line></lvl3><lvl3 ln="6.212" d="Diomedes is glad, calls him a guest-friend" c="FFBFFF" sz="4"><line>ὣς φάτο, γήθησεν δὲ βοὴν ἀγαθὸς Διομήδης:</line><line>ἔγχος μὲν κατέπηξεν ἐπὶ χθονὶ πουλυβοτείρῃ,</line><line>αὐτὰρ ὃ μειλιχίοισι προσηύδα ποιμένα λαῶν:</line><line>ἦ ῥά νύ μοι ξεῖνος πατρώϊός ἐσσι παλαιός:</line></lvl3><lvl3 ln="6.216" d="His grandfather Oeneus once entertained Bellerophon" c="FFBFFF" sz="6"><line>Οἰνεὺς γάρ ποτε δῖος ἀμύμονα Βελλεροφόντην</line><line>ξείνισ' ἐνὶ μεγάροισιν ἐείκοσιν ἤματ' ἐρύξας:</line><line>οἳ δὲ καὶ ἀλλήλοισι πόρον ξεινήϊα καλά:</line><line>Οἰνεὺς μὲν ζωστῆρα δίδου φοίνικι φαεινόν,</line><line>Βελλεροφόντης δὲ χρύσεον δέπας ἀμφικύπελλον</line><line>καί μιν ἐγὼ κατέλειπον ἰὼν ἐν δώμασ' ἐμοῖσι.</line></lvl3><lvl3 ln="6.222" d="&quot;I don't remember Tydeus&quot;" c="FFBFFF" sz="2"><line>Τυδέα δ' οὐ μέμνημαι, ἐπεί μ' ἔτι τυτθὸν ἐόντα</line><line>κάλλιφ', ὅτ' ἐν Θήβῃσιν ἀπώλετο λαὸς Ἀχαιῶν.</line></lvl3><lvl3 ln="6.224" d="&quot;I must be your host and you mine&quot;" c="FFBFFF" sz="2"><line>τὼ νῦν σοὶ μὲν ἐγὼ ξεῖνος φίλος Ἄργεϊ μέσσῳ</line><line>εἰμί, σὺ δ' ἐν Λυκίῃ ὅτε κεν τῶν δῆμον ἵκωμαι.</line></lvl3><lvl3 ln="6.226" d="let's avoid each other's spears" c="FFBFFF" sz="4"><line>ἔγχεα δ' ἀλλήλων ἀλεώμεθα καὶ δι' ὁμίλου:</line><line>πολλοὶ μὲν γὰρ ἐμοὶ Τρῶες κλειτοί τ' ἐπίκουροι</line><line>κτείνειν ὅν κε θεός γε πόρῃ καὶ ποσσὶ κιχείω,</line><line>πολλοὶ δ' αὖ σοὶ Ἀχαιοὶ ἐναιρέμεν ὅν κε δύνηαι.</line></lvl3><lvl3 ln="6.230" d="Let us exchange armour as a token of friendship" c="FFBFFF" sz="4"><line>τεύχεα δ' ἀλλήλοις ἐπαμείψομεν, ὄφρα καὶ οἵδε</line><line>γνῶσιν ὅτι ξεῖνοι πατρώϊοι εὐχόμεθ' εἶναι.</line><line>ὣς ἄρα φωνήσαντε καθ' ἵππων ἀΐξαντε</line><line>χεῖράς τ' ἀλλήλων λαβέτην καὶ πιστώσαντο:</line></lvl3><lvl3 ln="6.234" d="exchanging 100 oxen for 9" c="FFBFFF" sz="3"><line>ἔνθ' αὖτε Γλαύκῳ Κρονίδης φρένας ἐξέλετο Ζεύς,</line><line>ὃς πρὸς Τυδεΐδην Διομήδεα τεύχε' ἄμειβε</line><line>χρύσεα χαλκείων, ἑκατόμβοι' ἐννεαβοίων.</line></lvl3></lvl2><lvl2 ln="6.237" d="Hector in Troy" sz="296"><lvl3 ln="6.237" d="Hector comes through the gate, tells the news" sz="5"><line>Ἕκτωρ δ' ὡς Σκαιάς τε πύλας καὶ φηγὸν ἵκανεν,</line><line>ἀμφ' ἄρα μιν Τρώων ἄλοχοι θέον ἠδὲ θύγατρες</line><line>εἰρόμεναι παῖδάς τε κασιγνήτους τε ἔτας τε</line><line>καὶ πόσιας: ὃ δ' ἔπειτα θεοῖς εὔχεσθαι ἀνώγει</line><line>πάσας ἑξείης: πολλῇσι δὲ κήδε' ἐφῆπτο.</line></lvl3><lvl3 ln="6.242" d="Priam's palace" sz="9"><line>ἀλλ' ὅτε δὴ Πριάμοιο δόμον περικαλλέ' ἵκανε</line><line>ξεστῇς αἰθούσῃσι τετυγμένον: αὐτὰρ ἐν αὐτῷ</line><line>πεντήκοντ' ἔνεσαν θάλαμοι ξεστοῖο λίθοιο</line><line>πλησίον ἀλλήλων δεδμημένοι, ἔνθα δὲ παῖδες</line><line>κοιμῶντο Πριάμοιο παρὰ μνηστῇς ἀλόχοισι,</line><line>κουράων δ' ἑτέρωθεν ἐναντίοι ἔνδοθεν αὐλῆς</line><line>δώδεκ' ἔσαν τέγεοι θάλαμοι ξεστοῖο λίθοιο</line><line>πλησίον ἀλλήλων δεδμημένοι, ἔνθα δὲ γαμβροὶ</line><line>κοιμῶντο Πριάμοιο παρ' αἰδοίῃς ἀλόχοισιν:</line></lvl3><lvl3 ln="6.251" d="Hector meets his mother" sz="61"><line>ἔνθά οἱ ἠπιόδωρος ἐναντίη ἤλυθε μήτηρ</line><line>Λαοδίκην ἐσάγουσα θυγατρῶν εἶδος ἀρίστην:</line><line>ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:</line><line>τέκνον τίπτε λιπὼν πόλεμον θρασὺν εἰλήλουθας;</line><line>ἦ μάλα δὴ τείρουσι δυσώνυμοι υἷες Ἀχαιῶν</line><line>μαρνάμενοι περὶ ἄστυ: σὲ δ' ἐνθάδε θυμὸς ἀνῆκεν</line><line>ἐλθόντ' ἐξ ἄκρης πόλιος Διὶ χεῖρας ἀνασχεῖν.</line><line>ἀλλὰ μέν' ὄφρά κέ τοι μελιηδέα οἶνον ἐνείκω,</line><line>ὡς σπείσῃς Διὶ πατρὶ καὶ ἄλλοις ἀθανάτοισι</line><line>πρῶτον, ἔπειτα δὲ καὐτὸς ὀνήσεαι αἴ κε πίῃσθα.</line><line>ἀνδρὶ δὲ κεκμηῶτι μένος μέγα οἶνος ἀέξει,</line><line>ὡς τύνη κέκμηκας ἀμύνων σοῖσιν ἔτῃσι.</line><line>τὴν δ' ἠμείβετ' ἔπειτα μέγας κορυθαίολος Ἕκτωρ:</line><line>μή μοι οἶνον ἄειρε μελίφρονα πότνια μῆτερ,</line><line>μή μ' ἀπογυιώσῃς μένεος, ἀλκῆς τε λάθωμαι:</line><line>χερσὶ δ' ἀνίπτοισιν Διὶ λείβειν αἴθοπα οἶνον</line><line>ἅζομαι: οὐδέ πῃ ἔστι κελαινεφέϊ Κρονίωνι</line><line>αἵματι καὶ λύθρῳ πεπαλαγμένον εὐχετάασθαι.</line><line>ἀλλὰ σὺ μὲν πρὸς νηὸν Ἀθηναίης ἀγελείης</line><line>ἔρχεο σὺν θυέεσσιν ἀολλίσσασα γεραιάς:</line><line>πέπλον δ', ὅς τίς τοι χαριέστατος ἠδὲ μέγιστος</line><line>ἔστιν ἐνὶ μεγάρῳ καί τοι πολὺ φίλτατος αὐτῇ,</line><line>τὸν θὲς Ἀθηναίης ἐπὶ γούνασιν ἠϋκόμοιο,</line><line>καί οἱ ὑποσχέσθαι δυοκαίδεκα βοῦς ἐνὶ νηῷ</line><line>ἤνις ἠκέστας ἱερευσέμεν, αἴ κ' ἐλεήσῃ</line><line>ἄστύ τε καὶ Τρώων ἀλόχους καὶ νήπια τέκνα,</line><line>αἴ κεν Τυδέος υἱὸν ἀπόσχῃ Ἰλίου ἱρῆς</line><line>ἄγριον αἰχμητὴν κρατερὸν μήστωρα φόβοιο.</line><line>ἀλλὰ σὺ μὲν πρὸς νηὸν Ἀθηναίης ἀγελείης</line><line>ἔρχευ, ἐγὼ δὲ Πάριν μετελεύσομαι ὄφρα καλέσσω</line><line>αἴ κ' ἐθέλῃσ' εἰπόντος ἀκουέμεν: ὥς κέ οἱ αὖθι</line><line>γαῖα χάνοι: μέγα γάρ μιν Ὀλύμπιος ἔτρεφε πῆμα</line><line>Τρωσί τε καὶ Πριάμῳ μεγαλήτορι τοῖό τε παισίν.</line><line>εἰ κεῖνόν γε ἴδοιμι κατελθόντ' Ἄϊδος εἴσω</line><line>φαίην κε φρέν' ἀτέρπου ὀϊζύος ἐκλελαθέσθαι.</line><line>ὣς ἔφαθ', ἣ δὲ μολοῦσα ποτὶ μέγαρ' ἀμφιπόλοισι</line><line>κέκλετο: ταὶ δ' ἄρ' ἀόλλισσαν κατὰ ἄστυ γεραιάς.</line><line>αὐτὴ δ' ἐς θάλαμον κατεβήσετο κηώεντα,</line><line>ἔνθ' ἔσάν οἱ πέπλοι παμποίκιλα ἔργα γυναικῶν</line><line>Σιδονίων, τὰς αὐτὸς Ἀλέξανδρος θεοειδὴς</line><line>ἤγαγε Σιδονίηθεν ἐπιπλὼς εὐρέα πόντον,</line><line>τὴν ὁδὸν ἣν Ἑλένην περ ἀνήγαγεν εὐπατέρειαν:</line><line>τῶν ἕν' ἀειραμένη Ἑκάβη φέρε δῶρον Ἀθήνῃ,</line><line>ὃς κάλλιστος ἔην ποικίλμασιν ἠδὲ μέγιστος,</line><line>ἀστὴρ δ' ὣς ἀπέλαμπεν: ἔκειτο δὲ νείατος ἄλλων.</line><line>βῆ δ' ἰέναι, πολλαὶ δὲ μετεσσεύοντο γεραιαί.</line><line>αἳ δ' ὅτε νηὸν ἵκανον Ἀθήνης ἐν πόλει ἄκρῃ,</line><line>τῇσι θύρας ὤϊξε Θεανὼ καλλιπάρῃος</line><line>Κισσηῒς ἄλοχος Ἀντήνορος ἱπποδάμοιο:</line><line>τὴν γὰρ Τρῶες ἔθηκαν Ἀθηναίης ἱέρειαν.</line><line>αἳ δ' ὀλολυγῇ πᾶσαι Ἀθήνῃ χεῖρας ἀνέσχον:</line><line>ἣ δ' ἄρα πέπλον ἑλοῦσα Θεανὼ καλλιπάρῃος</line><line>θῆκεν Ἀθηναίης ἐπὶ γούνασιν ἠϋκόμοιο,</line><line>εὐχομένη δ' ἠρᾶτο Διὸς κούρῃ μεγάλοιο:</line><line>πότνι' Ἀθηναίη ἐρυσίπτολι δῖα θεάων</line><line>ἆξον δὴ ἔγχος Διομήδεος, ἠδὲ καὶ αὐτὸν</line><line>πρηνέα δὸς πεσέειν Σκαιῶν προπάροιθε πυλάων,</line><line>ὄφρά τοι αὐτίκα νῦν δυοκαίδεκα βοῦς ἐνὶ νηῷ</line><line>ἤνις ἠκέστας ἱερεύσομεν, αἴ κ' ἐλεήσῃς</line><line>ἄστύ τε καὶ Τρώων ἀλόχους καὶ νήπια τέκνα.</line><line>ὣς ἔφατ' εὐχομένη, ἀνένευε δὲ Παλλὰς Ἀθήνη.</line></lvl3><lvl3 ln="6.312" d="Paris' house" sz="9"><line>ὣς αἳ μέν ῥ' εὔχοντο Διὸς κούρῃ μεγάλοιο,</line><line>Ἕκτωρ δὲ πρὸς δώματ' Ἀλεξάνδροιο βεβήκει</line><line>καλά, τά ῥ' αὐτὸς ἔτευξε σὺν ἀνδράσιν οἳ τότ' ἄριστοι</line><line>ἦσαν ἐνὶ Τροίῃ ἐριβώλακι τέκτονες ἄνδρες,</line><line>οἵ οἱ ἐποίησαν θάλαμον καὶ δῶμα καὶ αὐλὴν</line><line>ἐγγύθι τε Πριάμοιο καὶ Ἕκτορος ἐν πόλει ἄκρῃ.</line><line>ἔνθ' Ἕκτωρ εἰσῆλθε Διῒ φίλος, ἐν δ' ἄρα χειρὶ</line><line>ἔγχος ἔχ' ἑνδεκάπηχυ: πάροιθε δὲ λάμπετο δουρὸς</line><line>αἰχμὴ χαλκείη, περὶ δὲ χρύσεος θέε πόρκης.</line></lvl3><lvl3 ln="6.321" d="Hector rebukes Paris" sz="22"><line>τὸν δ' εὗρ' ἐν θαλάμῳ περικαλλέα τεύχε' ἕποντα</line><line>ἀσπίδα καὶ θώρηκα, καὶ ἀγκύλα τόξ' ἁφόωντα:</line><line>Ἀργείη δ' Ἑλένη μετ' ἄρα δμῳῇσι γυναιξὶν</line><line>ἧστο καὶ ἀμφιπόλοισι περικλυτὰ ἔργα κέλευε.</line><line>τὸν δ' Ἕκτωρ νείκεσσεν ἰδὼν αἰσχροῖς ἐπέεσσι:</line><line>δαιμόνι' οὐ μὲν καλὰ χόλον τόνδ' ἔνθεο θυμῷ,</line><line>λαοὶ μὲν φθινύθουσι περὶ πτόλιν αἰπύ τε τεῖχος</line><line>μαρνάμενοι: σέο δ' εἵνεκ' ἀϋτή τε πτόλεμός τε</line><line>ἄστυ τόδ' ἀμφιδέδηε: σὺ δ' ἂν μαχέσαιο καὶ ἄλλῳ,</line><line>ὅν τινά που μεθιέντα ἴδοις στυγεροῦ πολέμοιο.</line><line>ἀλλ' ἄνα μὴ τάχα ἄστυ πυρὸς δηΐοιο θέρηται.</line><line>τὸν δ' αὖτε προσέειπεν Ἀλέξανδρος θεοειδής:</line><line>Ἕκτορ ἐπεί με κατ' αἶσαν ἐνείκεσας οὐδ' ὑπὲρ αἶσαν,</line><line>τοὔνεκά τοι ἐρέω: σὺ δὲ σύνθεο καί μευ ἄκουσον:</line><line>οὔ τοι ἐγὼ Τρώων τόσσον χόλῳ οὐδὲ νεμέσσι</line><line>ἥμην ἐν θαλάμῳ, ἔθελον δ' ἄχεϊ προτραπέσθαι.</line><line>νῦν δέ με παρειποῦσ' ἄλοχος μαλακοῖς ἐπέεσσιν</line><line>ὅρμησ' ἐς πόλεμον: δοκέει δέ μοι ὧδε καὶ αὐτῷ</line><line>λώϊον ἔσσεσθαι: νίκη δ' ἐπαμείβεται ἄνδρας.</line><line>ἀλλ' ἄγε νῦν ἐπίμεινον, Ἀρήϊα τεύχεα δύω:</line><line>ἢ ἴθ', ἐγὼ δὲ μέτειμι: κιχήσεσθαι δέ σ' ὀΐω.</line><line>ὣς φάτο, τὸν δ' οὔ τι προσέφη κορυθαίολος Ἕκτωρ:</line></lvl3><lvl3 ln="6.343" d="Hector and Helen" sz="27"><line>τὸν δ' Ἑλένη μύθοισι προσηύδα μειλιχίοισι:</line><line>δᾶερ ἐμεῖο κυνὸς κακομηχάνου ὀκρυοέσσης,</line><line>ὥς μ' ὄφελ' ἤματι τῷ ὅτε με πρῶτον τέκε μήτηρ</line><line>οἴχεσθαι προφέρουσα κακὴ ἀνέμοιο θύελλα</line><line>εἰς ὄρος ἢ εἰς κῦμα πολυφλοίσβοιο θαλάσσης,</line><line>ἔνθά με κῦμ' ἀπόερσε πάρος τάδε ἔργα γενέσθαι.</line><line>αὐτὰρ ἐπεὶ τάδε γ' ὧδε θεοὶ κακὰ τεκμήραντο,</line><line>ἀνδρὸς ἔπειτ' ὤφελλον ἀμείνονος εἶναι ἄκοιτις,</line><line>ὃς ᾔδη νέμεσίν τε καὶ αἴσχεα πόλλ' ἀνθρώπων.</line><line>τούτῳ δ' οὔτ' ἂρ νῦν φρένες ἔμπεδοι οὔτ' ἄρ' ὀπίσσω</line><line>ἔσσονται: τὼ καί μιν ἐπαυρήσεσθαι ὀΐω.</line><line>ἀλλ' ἄγε νῦν εἴσελθε καὶ ἕζεο τῷδ' ἐπὶ δίφρῳ</line><line>δᾶερ, ἐπεί σε μάλιστα πόνος φρένας ἀμφιβέβηκεν</line><line>εἵνεκ' ἐμεῖο κυνὸς καὶ Ἀλεξάνδρου ἕνεκ' ἄτης,</line><line>οἷσιν ἐπὶ Ζεὺς θῆκε κακὸν μόρον, ὡς καὶ ὀπίσσω</line><line>ἀνθρώποισι πελώμεθ' ἀοίδιμοι ἐσσομένοισι.</line><line>τὴν δ' ἠμείβετ' ἔπειτα μέγας κορυθαίολος Ἕκτωρ</line><line>μή με κάθιζ' Ἑλένη φιλέουσά περ: οὐδέ με πείσεις:</line><line>ἤδη γάρ μοι θυμὸς ἐπέσσυται ὄφρ' ἐπαμύνω</line><line>Τρώεσσ', οἳ μέγ' ἐμεῖο ποθὴν ἀπεόντος ἔχουσιν.</line><line>ἀλλὰ σύ γ' ὄρνυθι τοῦτον, ἐπειγέσθω δὲ καὶ αὐτός,</line><line>ὥς κεν ἔμ' ἔντοσθεν πόλιος καταμάρψῃ ἐόντα.</line><line>καὶ γὰρ ἐγὼν οἶκον δὲ ἐλεύσομαι ὄφρα ἴδωμαι</line><line>οἰκῆας ἄλοχόν τε φίλην καὶ νήπιον υἱόν.</line><line>οὐ γὰρ οἶδ' εἰ ἔτι σφιν ὑπότροπος ἵξομαι αὖτις,</line><line>ἦ ἤδη μ' ὑπὸ χερσὶ θεοὶ δαμόωσιν Ἀχαιῶν.</line><line>ὣς ἄρα φωνήσας ἀπέβη κορυθαίολος Ἕκτωρ:</line></lvl3><lvl3 ln="6.370" d="Hector's house, he can't find his wife" sz="20"><line>αἶψα δ' ἔπειθ' ἵκανε δόμους εὖ ναιετάοντας,</line><line>οὐδ' εὗρ' Ἀνδρομάχην λευκώλενον ἐν μεγάροισιν,</line><line>ἀλλ' ἥ γε ξὺν παιδὶ καὶ ἀμφιπόλῳ ἐϋπέπλῳ</line><line>πύργῳ ἐφεστήκει γοόωσά τε μυρομένη τε.</line><line>Ἕκτωρ δ' ὡς οὐκ ἔνδον ἀμύμονα τέτμεν ἄκοιτιν</line><line>ἔστη ἐπ' οὐδὸν ἰών, μετὰ δὲ δμῳῇσιν ἔειπεν:</line><line>εἰ δ' ἄγε μοι δμῳαὶ νημερτέα μυθήσασθε:</line><line>πῇ ἔβη Ἀνδρομάχη λευκώλενος ἐκ μεγάροιο;</line><line>ἠέ πῃ ἐς γαλόων ἢ εἰνατέρων ἐϋπέπλων</line><line>ἢ ἐς Ἀθηναίης ἐξοίχεται, ἔνθά περ ἄλλαι</line><line>Τρῳαὶ ἐϋπλόκαμοι δεινὴν θεὸν ἱλάσκονται;</line><line>τὸν δ' αὖτ' ὀτρηρὴ ταμίη πρὸς μῦθον ἔειπεν:</line><line>Ἕκτορ ἐπεὶ μάλ' ἄνωγας ἀληθέα μυθήσασθαι,</line><line>οὔτέ πῃ ἐς γαλόων οὔτ' εἰνατέρων ἐϋπέπλων</line><line>οὔτ' ἐς Ἀθηναίης ἐξοίχεται, ἔνθά περ ἄλλαι</line><line>Τρῳαὶ ἐϋπλόκαμοι δεινὴν θεὸν ἱλάσκονται,</line><line>ἀλλ' ἐπὶ πύργον ἔβη μέγαν Ἰλίου, οὕνεκ' ἄκουσε</line><line>τείρεσθαι Τρῶας, μέγα δὲ κράτος εἶναι Ἀχαιῶν.</line><line>ἣ μὲν δὴ πρὸς τεῖχος ἐπειγομένη ἀφικάνει</line><line>μαινομένῃ ἐϊκυῖα: φέρει δ' ἅμα παῖδα τιθήνη.</line></lvl3><lvl3 ln="6.390" d="To the gate, where his wife and son are" sz="15"><line>ἦ ῥα γυνὴ ταμίη, ὃ δ' ἀπέσσυτο δώματος Ἕκτωρ</line><line>τὴν αὐτὴν ὁδὸν αὖτις ἐϋκτιμένας κατ' ἀγυιάς.</line><line>εὖτε πύλας ἵκανε διερχόμενος μέγα ἄστυ</line><line>Σκαιάς, τῇ ἄρ' ἔμελλε διεξίμεναι πεδίον δέ,</line><line>ἔνθ' ἄλοχος πολύδωρος ἐναντίη ἦλθε θέουσα</line><line>Ἀνδρομάχη θυγάτηρ μεγαλήτορος Ἠετίωνος</line><line>Ἠετίων ὃς ἔναιεν ὑπὸ Πλάκῳ ὑληέσσῃ</line><line>Θήβῃ Ὑποπλακίῃ Κιλίκεσσ' ἄνδρεσσιν ἀνάσσων:</line><line>τοῦ περ δὴ θυγάτηρ ἔχεθ' Ἕκτορι χαλκοκορυστῇ.</line><line>ἥ οἱ ἔπειτ' ἤντησ', ἅμα δ' ἀμφίπολος κίεν αὐτῇ</line><line>παῖδ' ἐπὶ κόλπῳ ἔχουσ' ἀταλάφρονα νήπιον αὔτως</line><line>Ἑκτορίδην ἀγαπητὸν ἀλίγκιον ἀστέρι καλῷ,</line><line>τόν ῥ' Ἕκτωρ καλέεσκε Σκαμάνδριον, αὐτὰρ οἱ ἄλλοι</line><line>Ἀστυάνακτ': οἶος γὰρ ἐρύετο Ἴλιον Ἕκτωρ.</line><line>ἤτοι ὃ μὲν μείδησεν ἰδὼν ἐς παῖδα σιωπῇ:</line></lvl3><lvl3 ln="6.405" d="Andromache" sz="35"><line>Ἀνδρομάχη δέ οἱ ἄγχι παρίστατο δάκρυ χέουσα,</line><line> ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:</line><line> δαιμόνιε φθίσει σε τὸ σὸν μένος, οὐδ' ἐλεαίρεις&gt;</line><line>παῖδά τε νηπίαχον καὶ ἔμ' ἄμμορον, ἣ τάχα χήρη</line><line>σεῦ ἔσομαι: τάχα γάρ σε κατακτανέουσιν Ἀχαιοὶ</line><line>πάντες ἐφορμηθέντες: ἐμοὶ δέ κε κέρδιον εἴη</line><line>σεῦ ἀφαμαρτούσῃ χθόνα δύμεναι: οὐ γὰρ ἔτ' ἄλλη</line><line>ἔσται θαλπωρὴ ἐπεὶ ἂν σύ γε πότμον ἐπίσπῃς</line><line>ἀλλ' ἄχε': οὐδέ μοι ἔστι πατὴρ καὶ πότνια μήτηρ.</line><line>ἤτοι γὰρ πατέρ' ἁμὸν ἀπέκτανε δῖος Ἀχιλλεύς,</line><line>ἐκ δὲ πόλιν πέρσεν Κιλίκων εὖ ναιετάουσαν</line><line>Θήβην ὑψίπυλον: κατὰ δ' ἔκτανεν Ἠετίωνα,</line><line>οὐδέ μιν ἐξενάριξε, σεβάσσατο γὰρ τό γε θυμῷ,</line><line>ἀλλ' ἄρα μιν κατέκηε σὺν ἔντεσι δαιδαλέοισιν</line><line>ἠδ' ἐπὶ σῆμ' ἔχεεν: περὶ δὲ πτελέας ἐφύτευσαν</line><line>νύμφαι ὀρεστιάδες κοῦραι Διὸς αἰγιόχοιο.</line><line>οἳ δέ μοι ἑπτὰ κασίγνητοι ἔσαν ἐν μεγάροισιν</line><line>οἳ μὲν πάντες ἰῷ κίον ἤματι Ἄϊδος εἴσω:</line><line>πάντας γὰρ κατέπεφνε ποδάρκης δῖος Ἀχιλλεὺς</line><line>βουσὶν ἐπ' εἰλιπόδεσσι καὶ ἀργεννῇς ὀΐεσσι.</line><line>μητέρα δ', ἣ βασίλευεν ὑπὸ Πλάκῳ ὑληέσσῃ,</line><line>τὴν ἐπεὶ ἂρ δεῦρ' ἤγαγ' ἅμ' ἄλλοισι κτεάτεσσιν,</line><line>ἂψ ὅ γε τὴν ἀπέλυσε λαβὼν ἀπερείσι' ἄποινα,</line><line>πατρὸς δ' ἐν μεγάροισι βάλ' Ἄρτεμις ἰοχέαιρα.</line><line>Ἕκτορ ἀτὰρ σύ μοί ἐσσι πατὴρ καὶ πότνια μήτηρ</line><line>ἠδὲ κασίγνητος, σὺ δέ μοι θαλερὸς παρακοίτης:</line><line>ἀλλ' ἄγε νῦν ἐλέαιρε καὶ αὐτοῦ μίμν' ἐπὶ πύργῳ,</line><line>μὴ παῖδ' ὀρφανικὸν θήῃς χήρην τε γυναῖκα:</line><line>λαὸν δὲ στῆσον παρ' ἐρινεόν, ἔνθα μάλιστα</line><line>ἀμβατός ἐστι πόλις καὶ ἐπίδρομον ἔπλετο τεῖχος.</line><line>τρὶς γὰρ τῇ γ' ἐλθόντες ἐπειρήσανθ' οἱ ἄριστοι</line><line>ἀμφ' Αἴαντε δύω καὶ ἀγακλυτὸν Ἰδομενῆα</line><line>ἠδ' ἀμφ' Ἀτρεΐδας καὶ Τυδέος ἄλκιμον υἱόν:</line><line>ἤ πού τίς σφιν ἔνισπε θεοπροπίων ἐῢ εἰδώς,</line><line>ἤ νυ καὶ αὐτῶν θυμὸς ἐποτρύνει καὶ ἀνώγει.</line></lvl3><lvl3 ln="6.440" d="Hector" sz="26"><line>τὴν δ' αὖτε προσέειπε μέγας κορυθαίολος Ἕκτωρ:</line><line>ἦ καὶ ἐμοὶ τάδε πάντα μέλει γύναι: ἀλλὰ μάλ' αἰνῶς</line><line>αἰδέομαι Τρῶας καὶ Τρῳάδας ἑλκεσιπέπλους,</line><line>αἴ κε κακὸς ὣς νόσφιν ἀλυσκάζω πολέμοιο:</line><line>οὐδέ με θυμὸς ἄνωγεν, ἐπεὶ μάθον ἔμμεναι ἐσθλὸς</line><line>αἰεὶ καὶ πρώτοισι μετὰ Τρώεσσι μάχεσθαι</line><line>ἀρνύμενος πατρός τε μέγα κλέος ἠδ' ἐμὸν αὐτοῦ.</line><line>εὖ γὰρ ἐγὼ τόδε οἶδα κατὰ φρένα καὶ κατὰ θυμόν:</line><line>ἔσσεται ἦμαρ ὅτ' ἄν ποτ' ὀλώλῃ Ἴλιος ἱρὴ</line><line>καὶ Πρίαμος καὶ λαὸς ἐϋμμελίω Πριάμοιο.</line><line>ἀλλ' οὔ μοι Τρώων τόσσον μέλει ἄλγος ὀπίσσω,</line><line>οὔτ' αὐτῆς Ἑκάβης οὔτε Πριάμοιο ἄνακτος</line><line>οὔτε κασιγνήτων, οἵ κεν πολέες τε καὶ ἐσθλοὶ</line><line>ἐν κονίῃσι πέσοιεν ὑπ' ἀνδράσι δυσμενέεσσιν,</line><line>ὅσσον σεῦ, ὅτε κέν τις Ἀχαιῶν χαλκοχιτώνων</line><line>δακρυόεσσαν ἄγηται ἐλεύθερον ἦμαρ ἀπούρας:</line><line>καί κεν ἐν Ἄργει ἐοῦσα πρὸς ἄλλης ἱστὸν ὑφαίνοις,</line><line>καί κεν ὕδωρ φορέοις Μεσσηΐδος ἢ Ὑπερείης</line><line>πόλλ' ἀεκαζομένη, κρατερὴ δ' ἐπικείσετ' ἀνάγκη:</line><line>καί ποτέ τις εἴπῃσιν ἰδὼν κατὰ δάκρυ χέουσαν:</line><line>Ἕκτορος ἥδε γυνὴ ὃς ἀριστεύεσκε μάχεσθαι</line><line>Τρώων ἱπποδάμων ὅτε Ἴλιον ἀμφεμάχοντο.</line><line>ὥς ποτέ τις ἐρέει: σοὶ δ' αὖ νέον ἔσσεται ἄλγος</line><line>χήτεϊ τοιοῦδ' ἀνδρὸς ἀμύνειν δούλιον ἦμαρ.</line><line>ἀλλά με τεθνηῶτα χυτὴ κατὰ γαῖα καλύπτοι</line><line>πρίν γέ τι σῆς τε βοῆς σοῦ θ' ἑλκηθμοῖο πυθέσθαι.</line></lvl3><lvl3 ln="6.466" d="his son" sz="20"><line>ὣς εἰπὼν οὗ παιδὸς ὀρέξατο φαίδιμος Ἕκτωρ:</line><line>ἂψ δ' ὃ πάϊς πρὸς κόλπον ἐϋζώνοιο τιθήνης</line><line>ἐκλίνθη ἰάχων πατρὸς φίλου ὄψιν ἀτυχθεὶς</line><line>ταρβήσας χαλκόν τε ἰδὲ λόφον ἱππιοχαίτην,</line><line>δεινὸν ἀπ' ἀκροτάτης κόρυθος νεύοντα νοήσας.</line><line>ἐκ δ' ἐγέλασσε πατήρ τε φίλος καὶ πότνια μήτηρ:</line><line>αὐτίκ' ἀπὸ κρατὸς κόρυθ' εἵλετο φαίδιμος Ἕκτωρ,</line><line>καὶ τὴν μὲν κατέθηκεν ἐπὶ χθονὶ παμφανόωσαν:</line><line>αὐτὰρ ὅ γ' ὃν φίλον υἱὸν ἐπεὶ κύσε πῆλέ τε χερσὶν</line><line>εἶπε δ' ἐπευξάμενος Διί τ' ἄλλοισίν τε θεοῖσι:</line><line>Ζεῦ ἄλλοι τε θεοὶ δότε δὴ καὶ τόνδε γενέσθαι</line><line>παῖδ' ἐμὸν ὡς καὶ ἐγώ περ ἀριπρεπέα Τρώεσσιν,</line><line>ὧδε βίην τ' ἀγαθόν, καὶ Ἰλίου ἶφι ἀνάσσειν:</line><line>καί ποτέ τις εἴποι πατρός γ' ὅδε πολλὸν ἀμείνων</line><line>ἐκ πολέμου ἀνιόντα: φέροι δ' ἔναρα βροτόεντα</line><line>κτείνας δήϊον ἄνδρα, χαρείη δὲ φρένα μήτηρ.</line><line>ὣς εἰπὼν ἀλόχοιο φίλης ἐν χερσὶν ἔθηκε</line><line>παῖδ' ἑόν: ἣ δ' ἄρα μιν κηώδεϊ δέξατο κόλπῳ</line><line>δακρυόεν γελάσασα: πόσις δ' ἐλέησε νοήσας,</line><line>χειρί τέ μιν κατέρεξεν ἔπος τ' ἔφατ' ἔκ τ' ὀνόμαζε:</line></lvl3><lvl3 ln="6.486" d="mourning for Hector" sz="17"><line>δαιμονίη μή μοί τι λίην ἀκαχίζεο θυμῷ:</line><line>οὐ γάρ τίς μ' ὑπὲρ αἶσαν ἀνὴρ Ἄϊδι προϊάψει:</line><line>μοῖραν δ' οὔ τινά φημι πεφυγμένον ἔμμεναι ἀνδρῶν,</line><line>οὐ κακὸν οὐδὲ μὲν ἐσθλόν, ἐπὴν τὰ πρῶτα γένηται.</line><line>ἀλλ' εἰς οἶκον ἰοῦσα τὰ σ' αὐτῆς ἔργα κόμιζε</line><line>ἱστόν τ' ἠλακάτην τε, καὶ ἀμφιπόλοισι κέλευε</line><line>ἔργον ἐποίχεσθαι: πόλεμος δ' ἄνδρεσσι μελήσει</line><line>πᾶσι, μάλιστα δ' ἐμοί, τοὶ Ἰλίῳ ἐγγεγάασιν.</line><line>ὣς ἄρα φωνήσας κόρυθ' εἵλετο φαίδιμος Ἕκτωρ</line><line>ἵππουριν: ἄλοχος δὲ φίλη οἶκον δὲ βεβήκει</line><line>ἐντροπαλιζομένη, θαλερὸν κατὰ δάκρυ χέουσα.</line><line>αἶψα δ' ἔπειθ' ἵκανε δόμους εὖ ναιετάοντας</line><line>Ἕκτορος ἀνδροφόνοιο, κιχήσατο δ' ἔνδοθι πολλὰς</line><line>ἀμφιπόλους, τῇσιν δὲ γόον πάσῃσιν ἐνῶρσεν.</line><line>αἳ μὲν ἔτι ζωὸν γόον Ἕκτορα ᾧ ἐνὶ οἴκῳ:</line><line>οὐ γάρ μιν ἔτ' ἔφαντο ὑπότροπον ἐκ πολέμοιο</line><line>ἵξεσθαι προφυγόντα μένος καὶ χεῖρας Ἀχαιῶν.</line></lvl3><lvl3 ln="6.503" d="Hector and Paris go to war" sz="30"><line>οὐδὲ Πάρις δήθυνεν ἐν ὑψηλοῖσι δόμοισιν,</line><line>ἀλλ' ὅ γ', ἐπεὶ κατέδυ κλυτὰ τεύχεα ποικίλα χαλκῷ,</line><line>σεύατ' ἔπειτ' ἀνὰ ἄστυ ποσὶ κραιπνοῖσι πεποιθώς.</line><line>ὡς δ' ὅτε τις στατὸς ἵππος ἀκοστήσας ἐπὶ φάτνῃ</line><line>δεσμὸν ἀπορρήξας θείῃ πεδίοιο κροαίνων</line><line>εἰωθὼς λούεσθαι ἐϋρρεῖος ποταμοῖο</line><line>κυδιόων: ὑψοῦ δὲ κάρη ἔχει, ἀμφὶ δὲ χαῖται</line><line>ὤμοις ἀΐσσονται: ὃ δ' ἀγλαΐηφι πεποιθὼς</line><line>ῥίμφά ἑ γοῦνα φέρει μετά τ' ἤθεα καὶ νομὸν ἵππων:</line><line>ὣς υἱὸς Πριάμοιο Πάρις κατὰ Περγάμου ἄκρης</line><line>τεύχεσι παμφαίνων ὥς τ' ἠλέκτωρ ἐβεβήκει</line><line>καγχαλόων, ταχέες δὲ πόδες φέρον: αἶψα δ' ἔπειτα</line><line>Ἕκτορα δῖον ἔτετμεν ἀδελφεὸν εὖτ' ἄρ' ἔμελλε</line><line>στρέψεσθ' ἐκ χώρης ὅθι ᾗ ὀάριζε γυναικί.</line><line>τὸν πρότερος προσέειπεν Ἀλέξανδρος θεοειδής:</line><line>ἠθεῖ' ἦ μάλα δή σε καὶ ἐσσύμενον κατερύκω</line><line>δηθύνων, οὐδ' ἦλθον ἐναίσιμον ὡς ἐκέλευες;</line><line>τὸν δ' ἀπαμειβόμενος προσέφη κορυθαίολος Ἕκτωρ:</line><line>δαιμόνι' οὐκ ἄν τίς τοι ἀνὴρ ὃς ἐναίσιμος εἴη</line><line>ἔργον ἀτιμήσειε μάχης, ἐπεὶ ἄλκιμός ἐσσι:</line><line>ἀλλὰ ἑκὼν μεθιεῖς τε καὶ οὐκ ἐθέλεις: τὸ δ' ἐμὸν κῆρ</line><line>ἄχνυται ἐν θυμῷ, ὅθ' ὑπὲρ σέθεν αἴσχε' ἀκούω</line><line>πρὸς Τρώων, οἳ ἔχουσι πολὺν πόνον εἵνεκα σεῖο.</line><line>ἀλλ' ἴομεν: τὰ δ' ὄπισθεν ἀρεσσόμεθ', αἴ κέ ποθι Ζεὺς</line><line>δώῃ ἐπουρανίοισι θεοῖς αἰειγενέτῃσι</line><line>κρητῆρα στήσασθαι ἐλεύθερον ἐν μεγάροισιν</line><line>ἐκ Τροίης ἐλάσαντας ἐϋκνήμιδας Ἀχαιούς.</line><line>ὣς εἰπὼν πυλέων ἐξέσσυτο φαίδιμος Ἕκτωρ,</line><line>τῷ δ' ἅμ' Ἀλέξανδρος κί' ἀδελφεός: ἐν δ' ἄρα θυμῷ</line><line>ἀμφότεροι μέμασαν πολεμίζειν ἠδὲ μάχεσθαι.</line></lvl3></lvl2><lvl2 ln="7.4" d="fighting starts again" sz="13"><line>ὡς δὲ θεὸς ναύτῃσιν ἐελδομένοισιν ἔδωκεν</line><line>οὖρον, ἐπεί κε κάμωσιν ἐϋξέστῃς ἐλάτῃσι</line><line>πόντον ἐλαύνοντες, καμάτῳ δ' ὑπὸ γυῖα λέλυνται,</line><line>ὣς ἄρα τὼ Τρώεσσιν ἐελδομένοισι φανήτην.</line><line>ἔνθ' ἑλέτην ὃ μὲν υἱὸν Ἀρηϊθόοιο ἄνακτος</line><line>Ἄρνῃ ναιετάοντα Μενέσθιον, ὃν κορυνήτης</line><line>γείνατ' Ἀρηΐθοος καὶ Φυλομέδουσα βοῶπις:</line><line>Ἕκτωρ δ' Ἠϊονῆα βάλ' ἔγχεϊ ὀξυόεντι</line><line>αὐχέν' ὑπὸ στεφάνης εὐχάλκου, λύντο δὲ γυῖα.</line><line>Γλαῦκος δ' Ἱππολόχοιο πάϊς Λυκίων ἀγὸς ἀνδρῶν</line><line>Ἰφίνοον βάλε δουρὶ κατὰ κρατερὴν ὑσμίνην</line><line>Δεξιάδην ἵππων ἐπιάλμενον ὠκειάων</line><line>ὦμον: ὃ δ' ἐξ ἵππων χαμάδις πέσε, λύντο δὲ γυῖα.</line></lvl2><lvl2 ln="7.17" d="Athena and Apollo have a solution" sz="27"><line>τοὺς δ' ὡς οὖν ἐνόησε θεὰ γλαυκῶπις Ἀθήνη</line><line>Ἀργείους ὀλέκοντας ἐνὶ κρατερῇ ὑσμίνῃ,</line><line>βῆ ῥα κατ' Οὐλύμποιο καρήνων ἀΐξασα</line><line>Ἴλιον εἰς ἱερήν: τῇ δ' ἀντίος ὄρνυτ' Ἀπόλλων</line><line>Περγάμου ἐκκατιδών, Τρώεσσι δὲ βούλετο νίκην:</line><line>ἀλλήλοισι δὲ τώ γε συναντέσθην παρὰ φηγῷ.</line><line>τὴν πρότερος προσέειπεν ἄναξ Διὸς υἱὸς Ἀπόλλων:</line><line>τίπτε σὺ δ' αὖ μεμαυῖα Διὸς θύγατερ μεγάλοιο</line><line>ἦλθες ἀπ' Οὐλύμποιο, μέγας δέ σε θυμὸς ἀνῆκεν;</line><line>ἦ ἵνα δὴ Δαναοῖσι μάχης ἑτεραλκέα νίκην</line><line>δῷς; ἐπεὶ οὔ τι Τρῶας ἀπολλυμένους ἐλεαίρεις.</line><line>ἀλλ' εἴ μοί τι πίθοιο τό κεν πολὺ κέρδιον εἴη:</line><line>νῦν μὲν παύσωμεν πόλεμον καὶ δηϊοτῆτα</line><line>σήμερον: ὕστερον αὖτε μαχήσοντ' εἰς ὅ κε τέκμωρ</line><line>Ἰλίου εὕρωσιν, ἐπεὶ ὣς φίλον ἔπλετο θυμῷ</line><line>ὑμῖν ἀθανάτῃσι, διαπραθέειν τόδε ἄστυ.</line><line>τὸν δ' αὖτε προσέειπε θεὰ γλαυκῶπις Ἀθήνη:</line><line>ὧδ' ἔστω ἑκάεργε: τὰ γὰρ φρονέουσα καὶ αὐτὴ</line><line>ἦλθον ἀπ' Οὐλύμποιο μετὰ Τρῶας καὶ Ἀχαιούς.</line><line>ἀλλ' ἄγε πῶς μέμονας πόλεμον καταπαυσέμεν ἀνδρῶν;</line><line>τὴν δ' αὖτε προσέειπεν ἄναξ Διὸς υἱὸς Ἀπόλλων:</line><line>Ἕκτορος ὄρσωμεν κρατερὸν μένος ἱπποδάμοιο,</line><line>ἤν τινά που Δαναῶν προκαλέσσεται οἰόθεν οἶος</line><line>ἀντίβιον μαχέσασθαι ἐν αἰνῇ δηϊοτῆτι,</line><line>οἳ δέ κ' ἀγασσάμενοι χαλκοκνήμιδες Ἀχαιοὶ</line><line>οἶον ἐπόρσειαν πολεμίζειν Ἕκτορι δίῳ.</line><line>ὣς ἔφατ', οὐδ' ἀπίθησε θεὰ γλαυκῶπις Ἀθήνη.</line></lvl2><lvl2 ln="7.44" d="Hector proposes a duel" sz="48"><line>τῶν δ' Ἕλενος Πριάμοιο φίλος παῖς σύνθετο θυμῷ</line><line>βουλήν, ἥ ῥα θεοῖσιν ἐφήνδανε μητιόωσι:</line><line>στῆ δὲ παρ' Ἕκτορ' ἰὼν καί μιν πρὸς μῦθον ἔειπεν:</line><line>Ἕκτορ υἱὲ Πριάμοιο Διὶ μῆτιν ἀτάλαντε</line><line>ἦ ῥά νύ μοί τι πίθοιο, κασίγνητος δέ τοί εἰμι:</line><line>ἄλλους μὲν κάθισον Τρῶας καὶ πάντας Ἀχαιούς,</line><line>αὐτὸς δὲ προκάλεσσαι Ἀχαιῶν ὅς τις ἄριστος</line><line>ἀντίβιον μαχέσασθαι ἐν αἰνῇ δηϊοτῆτι:</line><line>οὐ γάρ πώ τοι μοῖρα θανεῖν καὶ πότμον ἐπισπεῖν:</line><line>ὣς γὰρ ἐγὼ ὄπ' ἄκουσα θεῶν αἰειγενετάων.</line><line>ὣς ἔφαθ', Ἕκτωρ δ' αὖτε χάρη μέγα μῦθον ἀκούσας,</line><line>καί ῥ' ἐς μέσσον ἰὼν Τρώων ἀνέεργε φάλαγγας,</line><line>μέσσου δουρὸς ἑλών: οἳ δ' ἱδρύνθησαν ἅπαντες.</line><line>κὰδ δ' Ἀγαμέμνων εἷσεν ἐϋκνήμιδας Ἀχαιούς:</line><line>κὰδ δ' ἄρ' Ἀθηναίη τε καὶ ἀργυρότοξος Ἀπόλλων</line><line>ἑζέσθην ὄρνισιν ἐοικότες αἰγυπιοῖσι</line><line>φηγῷ ἐφ' ὑψηλῇ πατρὸς Διὸς αἰγιόχοιο</line><line>ἀνδράσι τερπόμενοι: τῶν δὲ στίχες εἵατο πυκναὶ</line><line>ἀσπίσι καὶ κορύθεσσι καὶ ἔγχεσι πεφρικυῖαι.</line><line>οἵη δὲ Ζεφύροιο ἐχεύατο πόντον ἔπι φρὶξ</line><line>ὀρνυμένοιο νέον, μελάνει δέ τε πόντος ὑπ' αὐτῆς,</line><line>τοῖαι ἄρα στίχες εἵατ' Ἀχαιῶν τε Τρώων τε</line><line>ἐν πεδίῳ: Ἕκτωρ δὲ μετ' ἀμφοτέροισιν ἔειπε:</line><line>κέκλυτέ μευ Τρῶες καὶ ἐϋκνήμιδες Ἀχαιοὶ</line><line>ὄφρ' εἴπω τά με θυμὸς ἐνὶ στήθεσσι κελεύει.</line><line>ὅρκια μὲν Κρονίδης ὑψίζυγος οὐκ ἐτέλεσσεν,</line><line>ἀλλὰ κακὰ φρονέων τεκμαίρεται ἀμφοτέροισιν</line><line>εἰς ὅ κεν ἢ ὑμεῖς Τροίην εὔπυργον ἕλητε</line><line>ἢ αὐτοὶ παρὰ νηυσὶ δαμείετε ποντοπόροισιν.</line><line>ὑμῖν δ' ἐν γὰρ ἔασιν ἀριστῆες Παναχαιῶν:</line><line>τῶν νῦν ὅν τινα θυμὸς ἐμοὶ μαχέσασθαι ἀνώγει</line><line>δεῦρ' ἴτω ἐκ πάντων πρόμος ἔμμεναι Ἕκτορι δίῳ.</line><line>ὧδε δὲ μυθέομαι, Ζεὺς δ' ἄμμ' ἐπιμάρτυρος ἔστω:</line><line>εἰ μέν κεν ἐμὲ κεῖνος ἕλῃ ταναήκεϊ χαλκῷ,</line><line>τεύχεα συλήσας φερέτω κοίλας ἐπὶ νῆας,</line><line>σῶμα δὲ οἴκαδ' ἐμὸν δόμεναι πάλιν, ὄφρα πυρός με</line><line>Τρῶες καὶ Τρώων ἄλοχοι λελάχωσι θανόντα.</line><line>εἰ δέ κ' ἐγὼ τὸν ἕλω, δώῃ δέ μοι εὖχος Ἀπόλλων,</line><line>τεύχεα σύλησας οἴσω προτὶ Ἴλιον ἱρήν,</line><line>καὶ κρεμόω προτὶ νηὸν Ἀπόλλωνος ἑκάτοιο,</line><line>τὸν δὲ νέκυν ἐπὶ νῆας ἐϋσσέλμους ἀποδώσω,</line><line>ὄφρά ἑ ταρχύσωσι κάρη κομόωντες Ἀχαιοί,</line><line>σῆμά τέ οἱ χεύωσιν ἐπὶ πλατεῖ Ἑλλησπόντῳ.</line><line>καί ποτέ τις εἴπῃσι καὶ ὀψιγόνων ἀνθρώπων</line><line>νηῒ πολυκλήϊδι πλέων ἐπὶ οἴνοπα πόντον:</line><line>ἀνδρὸς μὲν τόδε σῆμα πάλαι κατατεθνηῶτος,</line><line>ὅν ποτ' ἀριστεύοντα κατέκτανε φαίδιμος Ἕκτωρ.</line><line>ὥς ποτέ τις ἐρέει: τὸ δ' ἐμὸν κλέος οὔ ποτ' ὀλεῖται.</line></lvl2><lvl2 ln="7.92" d="Menelaos accepts but is dissuaded" sz="31"><line>ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ:</line><line>αἴδεσθεν μὲν ἀνήνασθαι, δεῖσαν δ' ὑποδέχθαι:</line><line>ὀψὲ δὲ δὴ Μενέλαος ἀνίστατο καὶ μετέειπε</line><line>νείκει ὀνειδίζων, μέγα δὲ στεναχίζετο θυμῷ:</line><line>ὤ μοι ἀπειλητῆρες Ἀχαιΐδες οὐκέτ' Ἀχαιοί:</line><line>ἦ μὲν δὴ λώβη τάδε γ' ἔσσεται αἰνόθεν αἰνῶς</line><line>εἰ μή τις Δαναῶν νῦν Ἕκτορος ἀντίος εἶσιν.</line><line>ἀλλ' ὑμεῖς μὲν πάντες ὕδωρ καὶ γαῖα γένοισθε</line><line>ἥμενοι αὖθι ἕκαστοι ἀκήριοι ἀκλεὲς αὔτως:</line><line>τῷδε δ' ἐγὼν αὐτὸς θωρήξομαι: αὐτὰρ ὕπερθε</line><line>νίκης πείρατ' ἔχονται ἐν ἀθανάτοισι θεοῖσιν.</line><line>ὣς ἄρα φωνήσας κατεδύσετο τεύχεα καλά.</line><line>ἔνθά κέ τοι Μενέλαε φάνη βιότοιο τελευτὴ</line><line>Ἕκτορος ἐν παλάμῃσιν, ἐπεὶ πολὺ φέρτερος ἦεν,</line><line>εἰ μὴ ἀναΐξαντες ἕλον βασιλῆες Ἀχαιῶν,</line><line>αὐτός τ' Ἀτρεΐδης εὐρὺ κρείων Ἀγαμέμνων</line><line>δεξιτερῆς ἕλε χειρὸς ἔπος τ' ἔφατ' ἔκ τ' ὀνόμαζεν:</line><line>ἀφραίνεις Μενέλαε διοτρεφές, οὐδέ τί σε χρὴ</line><line>ταύτης ἀφροσύνης: ἀνὰ δὲ σχέο κηδόμενός περ,</line><line>μηδ' ἔθελ' ἐξ ἔριδος σεῦ ἀμείνονι φωτὶ μάχεσθαι</line><line>Ἕκτορι Πριαμίδῃ, τόν τε στυγέουσι καὶ ἄλλοι.</line><line>καὶ δ' Ἀχιλεὺς τούτῳ γε μάχῃ ἔνι κυδιανείρῃ</line><line>ἔρριγ' ἀντιβολῆσαι, ὅ περ σέο πολλὸν ἀμείνων.</line><line>ἀλλὰ σὺ μὲν νῦν ἵζευ ἰὼν μετὰ ἔθνος ἑταίρων,</line><line>τούτῳ δὲ πρόμον ἄλλον ἀναστήσουσιν Ἀχαιοί.</line><line>εἴ περ ἀδειής τ' ἐστὶ καὶ εἰ μόθου ἔστ' ἀκόρητος,</line><line>φημί μιν ἀσπασίως γόνυ κάμψειν, αἴ κε φύγῃσι</line><line>δηΐου ἐκ πολέμοιο καὶ αἰνῆς δηϊοτῆτος.</line><line>ὣς εἰπὼν παρέπεισεν ἀδελφειοῦ φρένας ἥρως</line><line>αἴσιμα παρειπών, ὃ δ' ἐπείθετο: τοῦ μὲν ἔπειτα</line><line>γηθόσυνοι θεράποντες ἀπ' ὤμων τεύχε' ἕλοντο:</line></lvl2><lvl2 ln="7.123" d="Nestor tells the story of Lycurgus" sz="38"><line>Νέστωρ δ' Ἀργείοισιν ἀνίστατο καὶ μετέειπεν:</line><line>ὢ πόποι ἦ μέγα πένθος Ἀχαιΐδα γαῖαν ἱκάνει.</line><line>ἦ κε μέγ' οἰμώξειε γέρων ἱππηλάτα Πηλεὺς</line><line>ἐσθλὸς Μυρμιδόνων βουληφόρος ἠδ' ἀγορητής,</line><line>ὅς ποτέ μ' εἰρόμενος μέγ' ἐγήθεεν ᾧ ἐνὶ οἴκῳ</line><line>πάντων Ἀργείων ἐρέων γενεήν τε τόκον τε.</line><line>τοὺς νῦν εἰ πτώσσοντας ὑφ' Ἕκτορι πάντας ἀκούσαι,</line><line>πολλά κεν ἀθανάτοισι φίλας ἀνὰ χεῖρας ἀείραι</line><line>θυμὸν ἀπὸ μελέων δῦναι δόμον Ἄϊδος εἴσω.</line><line>αἲ γὰρ Ζεῦ τε πάτερ καὶ Ἀθηναίη καὶ Ἄπολλον</line><line>ἡβῷμ' ὡς ὅτ' ἐπ' ὠκυρόῳ Κελάδοντι μάχοντο</line><line>ἀγρόμενοι Πύλιοί τε καὶ Ἀρκάδες ἐγχεσίμωροι</line><line>Φειᾶς πὰρ τείχεσσιν Ἰαρδάνου ἀμφὶ ῥέεθρα.</line><line>τοῖσι δ' Ἐρευθαλίων πρόμος ἵστατο ἰσόθεος φὼς</line><line>τεύχε' ἔχων ὤμοισιν Ἀρηϊθόοιο ἄνακτος</line><line>δίου Ἀρηϊθόου, τὸν ἐπίκλησιν κορυνήτην</line><line>ἄνδρες κίκλησκον καλλίζωνοί τε γυναῖκες</line><line>οὕνεκ' ἄρ' οὐ τόξοισι μαχέσκετο δουρί τε μακρῷ,</line><line>ἀλλὰ σιδηρείῃ κορύνῃ ῥήγνυσκε φάλαγγας.</line><line>τὸν Λυκόοργος ἔπεφνε δόλῳ, οὔ τι κράτεΐ γε,</line><line>στεινωπῷ ἐν ὁδῷ ὅθ' ἄρ' οὐ κορύνη οἱ ὄλεθρον</line><line>χραῖσμε σιδηρείη: πρὶν γὰρ Λυκόοργος ὑποφθὰς</line><line>δουρὶ μέσον περόνησεν, ὃ δ' ὕπτιος οὔδει ἐρείσθη:</line><line>τεύχεα δ' ἐξενάριξε, τά οἱ πόρε χάλκεος Ἄρης.</line><line>καὶ τὰ μὲν αὐτὸς ἔπειτα φόρει μετὰ μῶλον Ἄρηος:</line><line>αὐτὰρ ἐπεὶ Λυκόοργος ἐνὶ μεγάροισιν ἐγήρα,</line><line>δῶκε δ' Ἐρευθαλίωνι φίλῳ θεράποντι φορῆναι:</line><line>τοῦ ὅ γε τεύχε' ἔχων προκαλίζετο πάντας ἀρίστους.</line><line>οἳ δὲ μάλ' ἐτρόμεον καὶ ἐδείδισαν, οὐδέ τις ἔτλη:</line><line>ἀλλ' ἐμὲ θυμὸς ἀνῆκε πολυτλήμων πολεμίζειν</line><line>θάρσεϊ ᾧ: γενεῇ δὲ νεώτατος ἔσκον ἁπάντων:</line><line>καὶ μαχόμην οἱ ἐγώ, δῶκεν δέ μοι εὖχος Ἀθήνη.</line><line>τὸν δὴ μήκιστον καὶ κάρτιστον κτάνον ἄνδρα:</line><line>πολλὸς γάρ τις ἔκειτο παρήορος ἔνθα καὶ ἔνθα.</line><line>εἴθ' ὣς ἡβώοιμι, βίη δέ μοι ἔμπεδος εἴη:</line><line>τώ κε τάχ' ἀντήσειε μάχης κορυθαίολος Ἕκτωρ.</line><line>ὑμέων δ' οἵ περ ἔασιν ἀριστῆες Παναχαιῶν</line><line>οὐδ' οἳ προφρονέως μέμαθ' Ἕκτορος ἀντίον ἐλθεῖν.</line></lvl2><lvl2 ln="7.161" d="Nine men volunteer" sz="14"><line>ὣς νείκεσσ' ὃ γέρων, οἳ δ' ἐννέα πάντες ἀνέσταν.</line><line>ὦρτο πολὺ πρῶτος μὲν ἄναξ ἀνδρῶν Ἀγαμέμνων,</line><line>τῷ δ' ἐπὶ Τυδεΐδης ὦρτο κρατερὸς Διομήδης,</line><line>τοῖσι δ' ἐπ' Αἴαντες θοῦριν ἐπιειμένοι ἀλκήν,</line><line>τοῖσι δ' ἐπ' Ἰδομενεὺς καὶ ὀπάων Ἰδομενῆος</line><line>Μηριόνης ἀτάλαντος Ἐνυαλίῳ ἀνδρειφόντῃ,</line><line>τοῖσι δ' ἐπ' Εὐρύπυλος Εὐαίμονος ἀγλαὸς υἱός,</line><line>ἂν δὲ Θόας Ἀνδραιμονίδης καὶ δῖος Ὀδυσσεύς:</line><line>πάντες ἄρ' οἵ γ' ἔθελον πολεμίζειν Ἕκτορι δίῳ.</line><line>τοῖς δ' αὖτις μετέειπε Γερήνιος ἱππότα Νέστωρ:</line><line>κλήρῳ νῦν πεπάλασθε διαμπερὲς ὅς κε λάχῃσιν:</line><line>οὗτος γὰρ δὴ ὀνήσει ἐϋκνήμιδας Ἀχαιούς,</line><line>καὶ δ' αὐτὸς ὃν θυμὸν ὀνήσεται αἴ κε φύγῃσι</line><line>δηΐου ἐκ πολέμοιο καὶ αἰνῆς δηϊοτῆτος.</line></lvl2><lvl2 ln="7.175" d="Aias is chosen by lot" sz="25"><line>ὣς ἔφαθ', οἳ δὲ κλῆρον ἐσημήναντο ἕκαστος,</line><line>ἐν δ' ἔβαλον κυνέῃ Ἀγαμέμνονος Ἀτρεΐδαο.</line><line>λαοὶ δ' ἠρήσαντο, θεοῖσι δὲ χεῖρας ἀνέσχον:</line><line>ὧδε δέ τις εἴπεσκεν ἰδὼν εἰς οὐρανὸν εὐρύν:</line><line>Ζεῦ πάτερ ἢ Αἴαντα λαχεῖν, ἢ Τυδέος υἱόν,</line><line>ἢ αὐτὸν βασιλῆα πολυχρύσοιο Μυκήνης.</line><line>ὣς ἄρ' ἔφαν, πάλλεν δὲ Γερήνιος ἱππότα Νέστωρ,</line><line>ἐκ δ' ἔθορε κλῆρος κυνέης ὃν ἄρ' ἤθελον αὐτοὶ</line><line>Αἴαντος: κῆρυξ δὲ φέρων ἀν' ὅμιλον ἁπάντῃ</line><line>δεῖξ' ἐνδέξια πᾶσιν ἀριστήεσσιν Ἀχαιῶν.</line><line>οἳ δ' οὐ γιγνώσκοντες ἀπηνήναντο ἕκαστος.</line><line>ἀλλ' ὅτε δὴ τὸν ἵκανε φέρων ἀν' ὅμιλον ἁπάντῃ</line><line>ὅς μιν ἐπιγράψας κυνέῃ βάλε φαίδιμος Αἴας,</line><line>ἤτοι ὑπέσχεθε χεῖρ', ὃ δ' ἄρ' ἔμβαλεν ἄγχι παραστάς,</line><line>γνῶ δὲ κλήρου σῆμα ἰδών, γήθησε δὲ θυμῷ.</line><line>τὸν μὲν πὰρ πόδ' ἑὸν χαμάδις βάλε φώνησέν τε:</line><line>ὦ φίλοι ἤτοι κλῆρος ἐμός, χαίρω δὲ καὶ αὐτὸς</line><line>θυμῷ, ἐπεὶ δοκέω νικησέμεν Ἕκτορα δῖον.</line><line>ἀλλ' ἄγετ' ὄφρ' ἂν ἐγὼ πολεμήϊα τεύχεα δύω,</line><line>τόφρ' ὑμεῖς εὔχεσθε Διὶ Κρονίωνι ἄνακτι</line><line>σιγῇ ἐφ' ὑμείων ἵνα μὴ Τρῶές γε πύθωνται,</line><line>ἠὲ καὶ ἀμφαδίην, ἐπεὶ οὔ τινα δείδιμεν ἔμπης:</line><line>οὐ γάρ τίς με βίῃ γε ἑκὼν ἀέκοντα δίηται</line><line>οὐδέ τι ἰδρείῃ, ἐπεὶ οὐδ' ἐμὲ νήϊδά γ' οὕτως</line><line>ἔλπομαι ἐν Σαλαμῖνι γενέσθαι τε τραφέμεν τε.</line></lvl2><lvl2 ln="7.200" d="People pray, Aias arms" sz="19"><line>ὣς ἔφαθ', οἳ δ' εὔχοντο Διὶ Κρονίωνι ἄνακτι:</line><line>ὧδε δέ τις εἴπεσκεν ἰδὼν εἰς οὐρανὸν εὐρύν:</line><line>Ζεῦ πάτερ Ἴδηθεν μεδέων κύδιστε μέγιστε</line><line>δὸς νίκην Αἴαντι καὶ ἀγλαὸν εὖχος ἀρέσθαι:</line><line>εἰ δὲ καὶ Ἕκτορά περ φιλέεις καὶ κήδεαι αὐτοῦ,</line><line>ἴσην ἀμφοτέροισι βίην καὶ κῦδος ὄπασσον.</line><line>ὣς ἄρ' ἔφαν, Αἴας δὲ κορύσσετο νώροπι χαλκῷ.</line><line>αὐτὰρ ἐπεὶ δὴ πάντα περὶ χροῒ ἕσσατο τεύχεα,</line><line>σεύατ' ἔπειθ' οἷός τε πελώριος ἔρχεται Ἄρης,</line><line>ὅς τ' εἶσιν πόλεμον δὲ μετ' ἀνέρας οὕς τε Κρονίων</line><line>θυμοβόρου ἔριδος μένεϊ ξυνέηκε μάχεσθαι.</line><line>τοῖος ἄρ' Αἴας ὦρτο πελώριος ἕρκος Ἀχαιῶν</line><line>μειδιόων βλοσυροῖσι προσώπασι: νέρθε δὲ ποσσὶν</line><line>ἤϊε μακρὰ βιβάς, κραδάων δολιχόσκιον ἔγχος.</line><line>τὸν δὲ καὶ Ἀργεῖοι μὲν ἐγήθεον εἰσορόωντες,</line><line>Τρῶας δὲ τρόμος αἰνὸς ὑπήλυθε γυῖα ἕκαστον,</line><line>Ἕκτορί τ' αὐτῷ θυμὸς ἐνὶ στήθεσσι πάτασσεν:</line><line>ἀλλ' οὔ πως ἔτι εἶχεν ὑποτρέσαι οὐδ' ἀναδῦναι</line><line>ἂψ λαῶν ἐς ὅμιλον, ἐπεὶ προκαλέσσατο χάρμῃ.</line></lvl2><lvl2 ln="7.219" d="the duel" sz="54"><line>Αἴας δ' ἐγγύθεν ἦλθε φέρων σάκος ἠΰτε πύργον</line><line>χάλκεον ἑπταβόειον, ὅ οἱ Τυχίος κάμε τεύχων</line><line>σκυτοτόμων ὄχ' ἄριστος Ὕλῃ ἔνι οἰκία ναίων,</line><line>ὅς οἱ ἐποίησεν σάκος αἰόλον ἑπταβόειον</line><line>ταύρων ζατρεφέων, ἐπὶ δ' ὄγδοον ἤλασε χαλκόν.</line><line>τὸ πρόσθε στέρνοιο φέρων Τελαμώνιος Αἴας</line><line>στῆ ῥα μάλ' Ἕκτορος ἐγγύς, ἀπειλήσας δὲ προσηύδα:</line><line>Ἕκτορ νῦν μὲν δὴ σάφα εἴσεαι οἰόθεν οἶος</line><line>οἷοι καὶ Δαναοῖσιν ἀριστῆες μετέασι</line><line>καὶ μετ' Ἀχιλλῆα ῥηξήνορα θυμολέοντα.</line><line>ἀλλ' ὃ μὲν ἐν νήεσσι κορωνίσι ποντοπόροισι</line><line>κεῖτ' ἀπομηνίσας Ἀγαμέμνονι ποιμένι λαῶν:</line><line>ἡμεῖς δ' εἰμὲν τοῖοι οἳ ἂν σέθεν ἀντιάσαιμεν</line><line>καὶ πολέες: ἀλλ' ἄρχε μάχης ἠδὲ πτολέμοιο.</line><line>τὸν δ' αὖτε προσέειπε μέγας κορυθαίολος Ἕκτωρ:</line><line>Αἶαν διογενὲς Τελαμώνιε κοίρανε λαῶν</line><line>μή τί μευ ἠΰτε παιδὸς ἀφαυροῦ πειρήτιζε</line><line>ἠὲ γυναικός, ἣ οὐκ οἶδεν πολεμήϊα ἔργα.</line><line>αὐτὰρ ἐγὼν εὖ οἶδα μάχας τ' ἀνδροκτασίας τε:</line><line>οἶδ' ἐπὶ δεξιά, οἶδ' ἐπ' ἀριστερὰ νωμῆσαι βῶν</line><line>ἀζαλέην, τό μοι ἔστι ταλαύρινον πολεμίζειν:</line><line>οἶδα δ' ἐπαΐξαι μόθον ἵππων ὠκειάων:</line><line>οἶδα δ' ἐνὶ σταδίῃ δηΐῳ μέλπεσθαι Ἄρηϊ.</line><line>ἀλλ' οὐ γάρ σ' ἐθέλω βαλέειν τοιοῦτον ἐόντα</line><line>λάθρῃ ὀπιπεύσας, ἀλλ' ἀμφαδόν, αἴ κε τύχωμι.</line><line>ἦ ῥα, καὶ ἀμπεπαλὼν προΐει δολιχόσκιον ἔγχος,</line><line>καὶ βάλεν Αἴαντος δεινὸν σάκος ἑπταβόειον</line><line>ἀκρότατον κατὰ χαλκόν, ὃς ὄγδοος ἦεν ἐπ' αὐτῷ.</line><line>ἓξ δὲ διὰ πτύχας ἦλθε δαΐζων χαλκὸς ἀτειρής,</line><line>ἐν τῇ δ' ἑβδομάτῃ ῥινῷ σχέτο: δεύτερος αὖτε</line><line>Αἴας διογενὴς προΐει δολιχόσκιον ἔγχος,</line><line>καὶ βάλε Πριαμίδαο κατ' ἀσπίδα πάντοσ' ἐΐσην.</line><line>διὰ μὲν ἀσπίδος ἦλθε φαεινῆς ὄβριμον ἔγχος,</line><line>καὶ διὰ θώρηκος πολυδαιδάλου ἠρήρειστο:</line><line>ἀντικρὺ δὲ παραὶ λαπάρην διάμησε χιτῶνα</line><line>ἔγχος: ὃ δ' ἐκλίνθη καὶ ἀλεύατο κῆρα μέλαιναν.</line><line>τὼ δ' ἐκσπασσαμένω δολίχ' ἔγχεα χερσὶν ἅμ' ἄμφω</line><line>σύν ῥ' ἔπεσον λείουσιν ἐοικότες ὠμοφάγοισιν</line><line>ἢ συσὶ κάπροισιν, τῶν τε σθένος οὐκ ἀλαπαδνόν.</line><line>Πριαμίδης μὲν ἔπειτα μέσον σάκος οὔτασε δουρί,</line><line>οὐδ' ἔρρηξεν χαλκός, ἀνεγνάμφθη δέ οἱ αἰχμή.</line><line>Αἴας δ' ἀσπίδα νύξεν ἐπάλμενος: ἣ δὲ διαπρὸ</line><line>ἤλυθεν ἐγχείη, στυφέλιξε δέ μιν μεμαῶτα,</line><line>τμήδην δ' αὐχέν' ἐπῆλθε, μέλαν δ' ἀνεκήκιεν αἷμα,</line><line>ἀλλ' οὐδ' ὧς ἀπέληγε μάχης κορυθαίολος Ἕκτωρ,</line><line>ἀλλ' ἀναχασσάμενος λίθον εἵλετο χειρὶ παχείῃ</line><line>κείμενον ἐν πεδίῳ μέλανα τρηχύν τε μέγαν τε:</line><line>τῷ βάλεν Αἴαντος δεινὸν σάκος ἑπταβόειον</line><line>μέσσον ἐπομφάλιον: περιήχησεν δ' ἄρα χαλκός.</line><line>δεύτερος αὖτ' Αἴας πολὺ μείζονα λᾶαν ἀείρας</line><line>ἧκ' ἐπιδινήσας, ἐπέρεισε δὲ ἶν' ἀπέλεθρον,</line><line>εἴσω δ' ἀσπίδ' ἔαξε βαλὼν μυλοειδέϊ πέτρῳ,</line><line>βλάψε δέ οἱ φίλα γούναθ': ὃ δ' ὕπτιος ἐξετανύσθη</line><line>ἀσπίδι ἐγχριμφθείς: τὸν δ' αἶψ' ὤρθωσεν Ἀπόλλων.</line></lvl2><lvl2 ln="7.273" d="declared a draw; exchange of gifts" sz="40"><line>καί νύ κε δὴ ξιφέεσσ' αὐτοσχεδὸν οὐτάζοντο,</line><line>εἰ μὴ κήρυκες Διὸς ἄγγελοι ἠδὲ καὶ ἀνδρῶν</line><line>ἦλθον, ὃ μὲν Τρώων, ὃ δ' Ἀχαιῶν χαλκοχιτώνων,</line><line>Ταλθύβιός τε καὶ Ἰδαῖος πεπνυμένω ἄμφω:</line><line>μέσσῳ δ' ἀμφοτέρων σκῆπτρα σχέθον, εἶπέ τε μῦθον</line><line>κῆρυξ Ἰδαῖος πεπνυμένα μήδεα εἰδώς:</line><line>μηκέτι παῖδε φίλω πολεμίζετε μηδὲ μάχεσθον:</line><line>ἀμφοτέρω γὰρ σφῶϊ φιλεῖ νεφεληγερέτα Ζεύς,</line><line>ἄμφω δ' αἰχμητά: τό γε δὴ καὶ ἴδμεν ἅπαντες.</line><line>νὺξ δ' ἤδη τελέθει: ἀγαθὸν καὶ νυκτὶ πιθέσθαι.</line><line>τὸν δ' ἀπαμειβόμενος προσέφη Τελαμώνιος Αἴας:</line><line>Ἰδαῖ' Ἕκτορα ταῦτα κελεύετε μυθήσασθαι:</line><line>αὐτὸς γὰρ χάρμῃ προκαλέσσατο πάντας ἀρίστους.</line><line>ἀρχέτω: αὐτὰρ ἐγὼ μάλα πείσομαι ᾗ περ ἂν οὗτος.</line><line>τὸν δ' αὖτε προσέειπε μέγας κορυθαίολος Ἕκτωρ:</line><line>Αἶαν ἐπεί τοι δῶκε θεὸς μέγεθός τε βίην τε</line><line>καὶ πινυτήν, περὶ δ' ἔγχει Ἀχαιῶν φέρτατός ἐσσι,</line><line>νῦν μὲν παυσώμεσθα μάχης καὶ δηϊοτῆτος</line><line>σήμερον: ὕστερον αὖτε μαχησόμεθ' εἰς ὅ κε δαίμων</line><line>ἄμμε διακρίνῃ, δώῃ δ' ἑτέροισί γε νίκην.</line><line>νὺξ δ' ἤδη τελέθει: ἀγαθὸν καὶ νυκτὶ πιθέσθαι,</line><line>ὡς σύ τ' ἐϋφρήνῃς πάντας παρὰ νηυσὶν Ἀχαιούς,</line><line>σούς τε μάλιστα ἔτας καὶ ἑταίρους, οἵ τοι ἔασιν:</line><line>αὐτὰρ ἐγὼ κατὰ ἄστυ μέγα Πριάμοιο ἄνακτος</line><line>Τρῶας ἐϋφρανέω καὶ Τρῳάδας ἑλκεσιπέπλους,</line><line>αἵ τέ μοι εὐχόμεναι θεῖον δύσονται ἀγῶνα.</line><line>δῶρα δ' ἄγ' ἀλλήλοισι περικλυτὰ δώομεν ἄμφω,</line><line>ὄφρά τις ὧδ' εἴπῃσιν Ἀχαιῶν τε Τρώων τε:</line><line>ἠμὲν ἐμαρνάσθην ἔριδος πέρι θυμοβόροιο,</line><line>ἠδ' αὖτ' ἐν φιλότητι διέτμαγεν ἀρθμήσαντε.</line><line>ὣς ἄρα φωνήσας δῶκε ξίφος ἀργυρόηλον</line><line>σὺν κολεῷ τε φέρων καὶ ἐϋτμήτῳ τελαμῶνι:</line><line>Αἴας δὲ ζωστῆρα δίδου φοίνικι φαεινόν.</line><line>τὼ δὲ διακρινθέντε ὃ μὲν μετὰ λαὸν Ἀχαιῶν</line><line>ἤϊ', ὃ δ' ἐς Τρώων ὅμαδον κίε: τοὶ δὲ χάρησαν,</line><line>ὡς εἶδον ζωόν τε καὶ ἀρτεμέα προσιόντα,</line><line>Αἴαντος προφυγόντα μένος καὶ χεῖρας ἀάπτους:</line><line>καί ῥ' ἦγον προτὶ ἄστυ ἀελπτέοντες σόον εἶναι.</line><line>Αἴαντ' αὖθ' ἑτέρωθεν ἐϋκνήμιδες Ἀχαιοὶ</line><line>εἰς Ἀγαμέμνονα δῖον ἄγον κεχαρηότα νίκῃ.</line></lvl2><lvl2 ln="7.313" d="Agamemnon gives a meal" sz="10"><line>οἳ δ' ὅτε δὴ κλισίῃσιν ἐν Ἀτρεΐδαο γένοντο,</line><line>τοῖσι δὲ βοῦν ἱέρευσεν ἄναξ ἀνδρῶν Ἀγαμέμνων</line><line>ἄρσενα πενταέτηρον ὑπερμενέϊ Κρονίωνι.</line><line>τὸν δέρον ἀμφί θ' ἕπον, καί μιν διέχευαν ἅπαντα,</line><line>μίστυλλόν τ' ἄρ' ἐπισταμένως πεῖράν τ' ὀβελοῖσιν,</line><line>ὄπτησάν τε περιφραδέως, ἐρύσαντό τε πάντα.</line><line>αὐτὰρ ἐπεὶ παύσαντο πόνου τετύκοντό τε δαῖτα,</line><line>δαίνυντ', οὐδέ τι θυμὸς ἐδεύετο δαιτὸς ἐΐσης:</line><line>νώτοισιν δ' Αἴαντα διηνεκέεσσι γέραιρεν</line><line>ἥρως Ἀτρεΐδης εὐρὺ κρείων Ἀγαμέμνων.</line></lvl2><line>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</line><line>τοῖς ὁ γέρων πάμπρωτος ὑφαίνειν ἤρχετο μῆτιν</line><line>Νέστωρ, οὗ καὶ πρόσθεν ἀρίστη φαίνετο βουλή:</line><line>ὅ σφιν ἐϋφρονέων ἀγορήσατο καὶ μετέειπεν:</line><line>Ἀτρεΐδη τε καὶ ἄλλοι ἀριστῆες Παναχαιῶν,</line><line>πολλοὶ γὰρ τεθνᾶσι κάρη κομόωντες Ἀχαιοί,</line><line>τῶν νῦν αἷμα κελαινὸν ἐΰρροον ἀμφὶ Σκάμανδρον</line><line>ἐσκέδασ' ὀξὺς Ἄρης, ψυχαὶ δ' Ἄϊδος δὲ κατῆλθον:</line><line>τώ σε χρὴ πόλεμον μὲν ἅμ' ἠοῖ παῦσαι Ἀχαιῶν,</line><line>αὐτοὶ δ' ἀγρόμενοι κυκλήσομεν ἐνθάδε νεκροὺς</line><line>βουσὶ καὶ ἡμιόνοισιν: ἀτὰρ κατακήομεν αὐτοὺς</line><line>τυτθὸν ἀπὸ πρὸ νεῶν, ὥς κ' ὀστέα παισὶν ἕκαστος</line><line>οἴκαδ' ἄγῃ ὅτ' ἂν αὖτε νεώμεθα πατρίδα γαῖαν.</line><line>τύμβον δ' ἀμφὶ πυρὴν ἕνα χεύομεν ἐξαγαγόντες</line><line>ἄκριτον ἐκ πεδίου: ποτὶ δ' αὐτὸν δείμομεν ὦκα</line><line>πύργους ὑψηλοὺς εἶλαρ νηῶν τε καὶ αὐτῶν.</line><line>ἐν δ' αὐτοῖσι πύλας ποιήσομεν εὖ ἀραρυίας,</line><line>ὄφρα δι' αὐτάων ἱππηλασίη ὁδὸς εἴη:</line><line>ἔκτοσθεν δὲ βαθεῖαν ὀρύξομεν ἐγγύθι τάφρον,</line><line>ἥ χ' ἵππον καὶ λαὸν ἐρυκάκοι ἀμφὶς ἐοῦσα,</line><line>μή ποτ' ἐπιβρίσῃ πόλεμος Τρώων ἀγερώχων.</line><line>ὣς ἔφαθ', οἳ δ' ἄρα πάντες ἐπῄνησαν βασιλῆες.</line><line>Τρώων αὖτ' ἀγορὴ γένετ' Ἰλίου ἐν πόλει ἄκρῃ</line><line>δεινὴ τετρηχυῖα, παρὰ Πριάμοιο θύρῃσι:</line><line>τοῖσιν δ' Ἀντήνωρ πεπνυμένος ἦρχ' ἀγορεύειν:</line><line>κέκλυτέ μευ Τρῶες καὶ Δάρδανοι ἠδ' ἐπίκουροι,</line><line>ὄφρ' εἴπω τά με θυμὸς ἐνὶ στήθεσσι κελεύει.</line><line>δεῦτ' ἄγετ' Ἀργείην Ἑλένην καὶ κτήμαθ' ἅμ' αὐτῇ</line><line>δώομεν Ἀτρεΐδῃσιν ἄγειν: νῦν δ' ὅρκια πιστὰ</line><line>ψευσάμενοι μαχόμεσθα: τὼ οὔ νύ τι κέρδιον ἡμῖν</line><line>ἔλπομαι ἐκτελέεσθαι, ἵνα μὴ ῥέξομεν ὧδε.</line><line>ἤτοι ὅ γ' ὣς εἰπὼν κατ' ἄρ' ἕζετο: τοῖσι δ' ἀνέστη</line><line>δῖος Ἀλέξανδρος Ἑλένης πόσις ἠϋκόμοιο,</line><line>ὅς μιν ἀμειβόμενος ἔπεα πτερόεντα προσηύδα:</line><line>Ἀντῆνορ σὺ μὲν οὐκέτ' ἐμοὶ φίλα ταῦτ' ἀγορεύεις:</line><line>οἶσθα καὶ ἄλλον μῦθον ἀμείνονα τοῦδε νοῆσαι.</line><line>εἰ δ' ἐτεὸν δὴ τοῦτον ἀπὸ σπουδῆς ἀγορεύεις,</line><line>ἐξ ἄρα δή τοι ἔπειτα θεοὶ φρένας ὤλεσαν αὐτοί.</line><line>αὐτὰρ ἐγὼ Τρώεσσι μεθ' ἱπποδάμοις ἀγορεύσω:</line><line>ἀντικρὺ δ' ἀπόφημι γυναῖκα μὲν οὐκ ἀποδώσω:</line><line>κτήματα δ' ὅσσ' ἀγόμην ἐξ Ἄργεος ἡμέτερον δῶ</line><line>πάντ' ἐθέλω δόμεναι καὶ οἴκοθεν ἄλλ' ἐπιθεῖναι.</line><line>ἤτοι ὅ γ' ὣς εἰπὼν κατ' ἄρ' ἕζετο: τοῖσι δ' ἀνέστη</line><line>Δαρδανίδης Πρίαμος, θεόφιν μήστωρ ἀτάλαντος,</line><line>ὅ σφιν ἐϋφρονέων ἀγορήσατο καὶ μετέειπε:</line><line>κέκλυτέ μευ Τρῶες καὶ Δάρδανοι ἠδ' ἐπίκουροι,</line><line>ὄφρ' εἴπω τά με θυμὸς ἐνὶ στήθεσσι κελεύει.</line><line>νῦν μὲν δόρπον ἕλεσθε κατὰ πτόλιν ὡς τὸ πάρος περ,</line><line>καὶ φυλακῆς μνήσασθε καὶ ἐγρήγορθε ἕκαστος:</line><line>ἠῶθεν δ' Ἰδαῖος ἴτω κοίλας ἐπὶ νῆας</line><line>εἰπέμεν Ἀτρεΐδῃς Ἀγαμέμνονι καὶ Μενελάῳ</line><line>μῦθον Ἀλεξάνδροιο, τοῦ εἵνεκα νεῖκος ὄρωρε:</line><line>καὶ δὲ τόδ' εἰπέμεναι πυκινὸν ἔπος, αἴ κ' ἐθέλωσι</line><line>παύσασθαι πολέμοιο δυσηχέος, εἰς ὅ κε νεκροὺς</line><line>κήομεν: ὕστερον αὖτε μαχησόμεθ' εἰς ὅ κε δαίμων</line><line>ἄμμε διακρίνῃ, δώῃ δ' ἑτέροισί γε νίκην.</line><line>ὣς ἔφαθ', οἳ δ' ἄρα τοῦ μάλα μὲν κλύον ἠδ' ἐπίθοντο:</line><line>δόρπον ἔπειθ' εἵλοντο κατὰ στρατὸν ἐν τελέεσσιν:</line><line>ἠῶθεν δ' Ἰδαῖος ἔβη κοίλας ἐπὶ νῆας:</line><line>τοὺς δ' εὗρ' εἰν ἀγορῇ Δαναοὺς θεράποντας Ἄρηος</line><line>νηῒ πάρα πρύμνῃ Ἀγαμέμνονος: αὐτὰρ ὃ τοῖσι</line><line>στὰς ἐν μέσσοισιν μετεφώνεεν ἠπύτα κῆρυξ:</line><line>Ἀτρεΐδη τε καὶ ἄλλοι ἀριστῆες Παναχαιῶν</line><line>ἠνώγει Πρίαμός τε καὶ ἄλλοι Τρῶες ἀγαυοὶ</line><line>εἰπεῖν, αἴ κέ περ ὔμμι φίλον καὶ ἡδὺ γένοιτο,</line><line>μῦθον Ἀλεξάνδροιο, τοῦ εἵνεκα νεῖκος ὄρωρε:</line><line>κτήματα μὲν ὅσ' Ἀλέξανδρος κοίλῃς ἐνὶ νηυσὶν</line><line>ἠγάγετο Τροίηνδ': ὡς πρὶν ὤφελλ' ἀπολέσθαι:</line><line>πάντ' ἐθέλει δόμεναι καὶ οἴκοθεν ἄλλ' ἐπιθεῖναι:</line><line>κουριδίην δ' ἄλοχον Μενελάου κυδαλίμοιο</line><line>οὔ φησιν δώσειν: ἦ μὴν Τρῶές γε κέλονται.</line><line>καὶ δὲ τόδ' ἠνώγεον εἰπεῖν ἔπος αἴ κ' ἐθέλητε</line><line>παύσασθαι πολέμοιο δυσηχέος εἰς ὅ κε νεκροὺς</line><line>κήομεν: ὕστερον αὖτε μαχησόμεθ' εἰς ὅ κε δαίμων</line><line>ἄμμε διακρίνῃ, δώῃ δ' ἑτέροισί γε νίκην.</line><line>ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ:</line><line>ὀψὲ δὲ δὴ μετέειπε βοὴν ἀγαθὸς Διομήδης:</line><line>μήτ' ἄρ τις νῦν κτήματ' Ἀλεξάνδροιο δεχέσθω</line><line>μήθ' Ἑλένην: γνωτὸν δὲ καὶ ὃς μάλα νήπιός ἐστιν</line><line>ὡς ἤδη Τρώεσσιν ὀλέθρου πείρατ' ἐφῆπται.</line><line>ὣς ἔφαθ', οἳ δ' ἄρα πάντες ἐπίαχον υἷες Ἀχαιῶν</line><line>μῦθον ἀγασσάμενοι Διομήδεος ἱπποδάμοιο:</line><line>καὶ τότ' ἄρ' Ἰδαῖον προσέφη κρείων Ἀγαμέμνων:</line><line>Ἰδαῖ' ἤτοι μῦθον Ἀχαιῶν αὐτὸς ἀκούεις</line><line>ὥς τοι ὑποκρίνονται: ἐμοὶ δ' ἐπιανδάνει οὕτως</line><line>ἀμφὶ δὲ νεκροῖσιν κατακαιέμεν οὔ τι μεγαίρω:</line><line>οὐ γάρ τις φειδὼ νεκύων κατατεθνηώτων</line><line>γίγνετ' ἐπεί κε θάνωσι πυρὸς μειλισσέμεν ὦκα.</line><line>ὅρκια δὲ Ζεὺς ἴστω ἐρίγδουπος πόσις Ἥρης.</line><line>ὣς εἰπὼν τὸ σκῆπτρον ἀνέσχεθε πᾶσι θεοῖσιν,</line><line>ἄψορρον δ' Ἰδαῖος ἔβη προτὶ Ἴλιον ἱρήν.</line><line>οἳ δ' ἕατ' εἰν ἀγορῇ Τρῶες καὶ Δαρδανίωνες</line><line>πάντες ὁμηγερέες, ποτιδέγμενοι ὁππότ' ἄρ' ἔλθοι</line><line>Ἰδαῖος: ὃ δ' ἄρ' ἦλθε καὶ ἀγγελίην ἀπέειπε</line><line>στὰς ἐν μέσσοισιν: τοὶ δ' ὁπλίζοντο μάλ' ὦκα,</line><line>ἀμφότερον νέκυάς τ' ἀγέμεν ἕτεροι δὲ μεθ' ὕλην:</line><line>Ἀργεῖοι δ' ἑτέρωθεν ἐϋσσέλμων ἀπὸ νηῶν</line><line>ὀτρύνοντο νέκυς τ' ἀγέμεν, ἕτεροι δὲ μεθ' ὕλην.</line><line>Ἠέλιος μὲν ἔπειτα νέον προσέβαλλεν ἀρούρας</line><line>ἐξ ἀκαλαρρείταο βαθυρρόου Ὠκεανοῖο</line><line>οὐρανὸν εἰσανιών: οἳ δ' ἤντεον ἀλλήλοισιν.</line><line>ἔνθα διαγνῶναι χαλεπῶς ἦν ἄνδρα ἕκαστον:</line><line>ἀλλ' ὕδατι νίζοντες ἄπο βρότον αἱματόεντα</line><line>δάκρυα θερμὰ χέοντες ἀμαξάων ἐπάειραν.</line><line>οὐδ' εἴα κλαίειν Πρίαμος μέγας: οἳ δὲ σιωπῇ</line><line>νεκροὺς πυρκαϊῆς ἐπινήνεον ἀχνύμενοι κῆρ,</line><line>ἐν δὲ πυρὶ πρήσαντες ἔβαν προτὶ Ἴλιον ἱρήν.</line><line>ὣς δ' αὔτως ἑτέρωθεν ἐϋκνήμιδες Ἀχαιοὶ</line><line>νεκροὺς πυρκαϊῆς ἐπινήνεον ἀχνύμενοι κῆρ,</line><line>ἐν δὲ πυρὶ πρήσαντες ἔβαν κοίλας ἐπὶ νῆας.</line><line>ἦμος δ' οὔτ' ἄρ πω ἠώς, ἔτι δ' ἀμφιλύκη νύξ,</line><line>τῆμος ἄρ' ἀμφὶ πυρὴν κριτὸς ἔγρετο λαὸς Ἀχαιῶν,</line><line>τύμβον δ' ἀμφ' αὐτὴν ἕνα ποίεον ἐξαγαγόντες</line><line>ἄκριτον ἐκ πεδίου, ποτὶ δ' αὐτὸν τεῖχος ἔδειμαν</line><line>πύργους θ' ὑψηλούς, εἶλαρ νηῶν τε καὶ αὐτῶν.</line><line>ἐν δ' αὐτοῖσι πύλας ἐνεποίεον εὖ ἀραρυίας,</line><line>ὄφρα δι' αὐτάων ἱππηλασίη ὁδὸς εἴη:</line><line>ἔκτοσθεν δὲ βαθεῖαν ἐπ' αὐτῷ τάφρον ὄρυξαν</line><line>εὐρεῖαν μεγάλην, ἐν δὲ σκόλοπας κατέπηξαν.</line><line>ὣς οἳ μὲν πονέοντο κάρη κομόωντες Ἀχαιοί:</line><line>οἳ δὲ θεοὶ πὰρ Ζηνὶ καθήμενοι ἀστεροπητῇ</line><line>θηεῦντο μέγα ἔργον Ἀχαιῶν χαλκοχιτώνων.</line><line>τοῖσι δὲ μύθων ἦρχε Ποσειδάων ἐνοσίχθων:</line><line>Ζεῦ πάτερ, ἦ ῥά τίς ἐστι βροτῶν ἐπ' ἀπείρονα γαῖαν</line><line>ὅς τις ἔτ' ἀθανάτοισι νόον καὶ μῆτιν ἐνίψει;</line><line>οὐχ ὁράᾳς ὅτι δ' αὖτε κάρη κομόωντες Ἀχαιοὶ</line><line>τεῖχος ἐτειχίσσαντο νεῶν ὕπερ, ἀμφὶ δὲ τάφρον</line><line>ἤλασαν, οὐδὲ θεοῖσι δόσαν κλειτὰς ἑκατόμβας;</line><line>τοῦ δ' ἤτοι κλέος ἔσται ὅσον τ' ἐπικίδναται ἠώς:</line><line>τοῦ δ' ἐπιλήσονται τὸ ἐγὼ καὶ Φοῖβος Ἀπόλλων</line><line>ἥρῳ Λαομέδοντι πολίσσαμεν ἀθλήσαντε.</line><line>τὸν δὲ μέγ' ὀχθήσας προσέφη νεφεληγερέτα Ζεύς:</line><line>ὢ πόποι ἐννοσίγαι' εὐρυσθενές, οἷον ἔειπες.</line><line>ἄλλός κέν τις τοῦτο θεῶν δείσειε νόημα,</line><line>ὃς σέο πολλὸν ἀφαυρότερος χεῖράς τε μένος τε:</line><line>σὸν δ' ἤτοι κλέος ἔσται ὅσον τ' ἐπικίδναται ἠώς.</line><line>ἄγρει μὰν ὅτ' ἂν αὖτε κάρη κομόωντες Ἀχαιοὶ</line><line>οἴχωνται σὺν νηυσὶ φίλην ἐς πατρίδα γαῖαν</line><line>τεῖχος ἀναρρήξας τὸ μὲν εἰς ἅλα πᾶν καταχεῦαι,</line><line>αὖτις δ' ἠϊόνα μεγάλην ψαμάθοισι καλύψαι,</line><line>ὥς κέν τοι μέγα τεῖχος ἀμαλδύνηται Ἀχαιῶν.</line><line>ὣς οἳ μὲν τοιαῦτα πρὸς ἀλλήλους ἀγόρευον,</line><line>δύσετο δ' ἠέλιος, τετέλεστο δὲ ἔργον Ἀχαιῶν,</line><line>βουφόνεον δὲ κατὰ κλισίας καὶ δόρπον ἕλοντο.</line><line>νῆες δ' ἐκ Λήμνοιο παρέσταν οἶνον ἄγουσαι</line><line>πολλαί, τὰς προέηκεν Ἰησονίδης Εὔνηος,</line><line>τόν ῥ' ἔτεχ' Ὑψιπύλη ὑπ' Ἰήσονι ποιμένι λαῶν.</line><line>χωρὶς δ' Ἀτρεΐδῃς Ἀγαμέμνονι καὶ Μενελάῳ</line><line>δῶκεν Ἰησονίδης ἀγέμεν μέθυ χίλια μέτρα.</line><line>ἔνθεν οἰνίζοντο κάρη κομόωντες Ἀχαιοί,</line><line>ἄλλοι μὲν χαλκῷ, ἄλλοι δ' αἴθωνι σιδήρῳ,</line><line>ἄλλοι δὲ ῥινοῖς, ἄλλοι δ' αὐτῇσι βόεσσιν,</line><line>ἄλλοι δ' ἀνδραπόδεσσι: τίθεντο δὲ δαῖτα θάλειαν.</line><line>παννύχιοι μὲν ἔπειτα κάρη κομόωντες Ἀχαιοὶ</line><line>δαίνυντο, Τρῶες δὲ κατὰ πτόλιν ἠδ' ἐπίκουροι:</line><line>παννύχιος δέ σφιν κακὰ μήδετο μητίετα Ζεὺς</line><line>σμερδαλέα κτυπέων: τοὺς δὲ χλωρὸν δέος ᾕρει:</line><line>οἶνον δ' ἐκ δεπάων χαμάδις χέον, οὐδέ τις ἔτλη</line><line>πρὶν πιέειν πρὶν λεῖψαι ὑπερμενέϊ Κρονίωνι.</line><line>κοιμήσαντ' ἄρ' ἔπειτα καὶ ὕπνου δῶρον ἕλοντο.</line><line>Ἠὼς μὲν κροκόπεπλος ἐκίδνατο πᾶσαν ἐπ' αἶαν,</line><line>Ζεὺς δὲ θεῶν ἀγορὴν ποιήσατο τερπικέραυνος</line><line>ἀκροτάτῃ κορυφῇ πολυδειράδος Οὐλύμποιο:</line><line>αὐτὸς δέ σφ' ἀγόρευε, θεοὶ δ' ὑπὸ πάντες ἄκουον:</line><line>κέκλυτέ μευ πάντές τε θεοὶ πᾶσαί τε θέαιναι,</line><line>ὄφρ' εἴπω τά με θυμὸς ἐνὶ στήθεσσι κελεύει.</line><line>μήτέ τις οὖν θήλεια θεὸς τό γε μήτέ τις ἄρσην</line><line>πειράτω διακέρσαι ἐμὸν ἔπος, ἀλλ' ἅμα πάντες</line><line>αἰνεῖτ', ὄφρα τάχιστα τελευτήσω τάδε ἔργα.</line><line>ὃν δ' ἂν ἐγὼν ἀπάνευθε θεῶν ἐθέλοντα νοήσω</line><line>ἐλθόντ' ἢ Τρώεσσιν ἀρηγέμεν ἢ Δαναοῖσι</line><line>πληγεὶς οὐ κατὰ κόσμον ἐλεύσεται Οὔλυμπον δέ:</line><line>ἤ μιν ἑλὼν ῥίψω ἐς Τάρταρον ἠερόεντα</line><line>τῆλε μάλ', ἧχι βάθιστον ὑπὸ χθονός ἐστι βέρεθρον,</line><line>ἔνθα σιδήρειαί τε πύλαι καὶ χάλκεος οὐδός,</line><line>τόσσον ἔνερθ' Ἀΐδεω ὅσον οὐρανός ἐστ' ἀπὸ γαίης:</line><line>γνώσετ' ἔπειθ' ὅσον εἰμὶ θεῶν κάρτιστος ἁπάντων.</line><line>εἰ δ' ἄγε πειρήσασθε θεοὶ ἵνα εἴδετε πάντες:</line><line>σειρὴν χρυσείην ἐξ οὐρανόθεν κρεμάσαντες</line><line>πάντές τ' ἐξάπτεσθε θεοὶ πᾶσαί τε θέαιναι:</line><line>ἀλλ' οὐκ ἂν ἐρύσαιτ' ἐξ οὐρανόθεν πεδίον δὲ</line><line>Ζῆν' ὕπατον μήστωρ', οὐδ' εἰ μάλα πολλὰ κάμοιτε.</line><line>ἀλλ' ὅτε δὴ καὶ ἐγὼ πρόφρων ἐθέλοιμι ἐρύσσαι,</line><line>αὐτῇ κεν γαίῃ ἐρύσαιμ' αὐτῇ τε θαλάσσῃ:</line><line>σειρὴν μέν κεν ἔπειτα περὶ ῥίον Οὐλύμποιο</line><line>δησαίμην, τὰ δέ κ' αὖτε μετήορα πάντα γένοιτο.</line><line>τόσσον ἐγὼ περί τ' εἰμὶ θεῶν περί τ' εἴμ' ἀνθρώπων.</line><line>ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ</line><line>μῦθον ἀγασσάμενοι: μάλα γὰρ κρατερῶς ἀγόρευσεν.</line><line>ὀψὲ δὲ δὴ μετέειπε θεὰ γλαυκῶπις Ἀθήνη:</line><line>ὦ πάτερ ἡμέτερε Κρονίδη ὕπατε κρειόντων</line><line>εὖ νυ καὶ ἡμεῖς ἴδμεν ὅ τοι σθένος οὐκ ἐπιεικτόν:</line><line>ἀλλ' ἔμπης Δαναῶν ὀλοφυρόμεθ' αἰχμητάων,</line><line>οἵ κεν δὴ κακὸν οἶτον ἀναπλήσαντες ὄλωνται.</line><line>ἀλλ' ἤτοι πολέμου μὲν ἀφεξόμεθ' ὡς σὺ κελεύεις:</line><line>βουλὴν δ' Ἀργείοις ὑποθησόμεθ' ἥ τις ὀνήσει,</line><line>ὡς μὴ πάντες ὄλωνται ὀδυσσαμένοιο τεοῖο.</line><line>τὴν δ' ἐπιμειδήσας προσέφη νεφεληγερέτα Ζεύς:</line><line>θάρσει Τριτογένεια φίλον τέκος: οὔ νύ τι θυμῷ</line><line>πρόφρονι μυθέομαι, ἐθέλω δέ τοι ἤπιος εἶναι.</line><line>ὣς εἰπὼν ὑπ' ὄχεσφι τιτύσκετο χαλκόποδ' ἵππω</line><line>ὠκυπέτα χρυσέῃσιν ἐθείρῃσιν κομόωντε,</line><line>χρυσὸν δ' αὐτὸς ἔδυνε περὶ χροΐ, γέντο δ' ἱμάσθλην</line><line>χρυσείην εὔτυκτον, ἑοῦ δ' ἐπεβήσετο δίφρου,</line><line>μάστιξεν δ' ἐλάαν: τὼ δ' οὐκ ἀέκοντε πετέσθην</line><line>μεσσηγὺς γαίης τε καὶ οὐρανοῦ ἀστερόεντος.</line><line>Ἴδην δ' ἵκανεν πολυπίδακα μητέρα θηρῶν</line><line>Γάργαρον, ἔνθά τέ οἱ τέμενος βωμός τε θυήεις.</line><line>ἔνθ' ἵππους ἔστησε πατὴρ ἀνδρῶν τε θεῶν τε</line><line>λύσας ἐξ ὀχέων, κατὰ δ' ἠέρα πουλὺν ἔχευεν.</line><line>αὐτὸς δ' ἐν κορυφῇσι καθέζετο κύδεϊ γαίων</line><line>εἰσορόων Τρώων τε πόλιν καὶ νῆας Ἀχαιῶν.</line><line>οἳ δ' ἄρα δεῖπνον ἕλοντο κάρη κομόωντες Ἀχαιοὶ</line><line>ῥίμφα κατὰ κλισίας, ἀπὸ δ' αὐτοῦ θωρήσσοντο.</line><line>Τρῶες δ' αὖθ' ἑτέρωθεν ἀνὰ πτόλιν ὁπλίζοντο</line><line>παυρότεροι: μέμασαν δὲ καὶ ὧς ὑσμῖνι μάχεσθαι</line><line>χρειοῖ ἀναγκαίῃ, πρό τε παίδων καὶ πρὸ γυναικῶν.</line><line>πᾶσαι δ' ὠΐγνυντο πύλαι, ἐκ δ' ἔσσυτο λαός,</line><line>πεζοί θ' ἱππῆές τε: πολὺς δ' ὀρυμαγδὸς ὀρώρει.</line><line>οἳ δ' ὅτε δή ῥ' ἐς χῶρον ἕνα ξυνιόντες ἵκοντο</line><line>σύν ῥ' ἔβαλον ῥινούς, σὺν δ' ἔγχεα καὶ μένε' ἀνδρῶν</line><line>χαλκεοθωρήκων: ἀτὰρ ἀσπίδες ὀμφαλόεσσαι</line><line>ἔπληντ' ἀλλήλῃσι, πολὺς δ' ὀρυμαγδὸς ὀρώρει.</line><line>ἔνθα δ' ἅμ' οἰμωγή τε καὶ εὐχωλὴ πέλεν ἀνδρῶν</line><line>ὀλλύντων τε καὶ ὀλλυμένων, ῥέε δ' αἵματι γαῖα.</line><line>ὄφρα μὲν ἠὼς ἦν καὶ ἀέξετο ἱερὸν ἦμαρ,</line><line>τόφρα μάλ' ἀμφοτέρων βέλε' ἥπτετο, πῖπτε δὲ λαός.</line><line>ἦμος δ' Ἠέλιος μέσον οὐρανὸν ἀμφιβεβήκει,</line><line>καὶ τότε δὴ χρύσεια πατὴρ ἐτίταινε τάλαντα:</line><line>ἐν δ' ἐτίθει δύο κῆρε τανηλεγέος θανάτοιο</line><line>Τρώων θ' ἱπποδάμων καὶ Ἀχαιῶν χαλκοχιτώνων,</line><line>ἕλκε δὲ μέσσα λαβών: ῥέπε δ' αἴσιμον ἦμαρ Ἀχαιῶν.</line><line>αἳ μὲν Ἀχαιῶν κῆρες ἐπὶ χθονὶ πουλυβοτείρῃ</line><line>ἑζέσθην, Τρώων δὲ πρὸς οὐρανὸν εὐρὺν ἄερθεν:</line><line>αὐτὸς δ' ἐξ Ἴδης μεγάλ' ἔκτυπε, δαιόμενον δὲ</line><line>ἧκε σέλας μετὰ λαὸν Ἀχαιῶν: οἳ δὲ ἰδόντες</line><line>θάμβησαν, καὶ πάντας ὑπὸ χλωρὸν δέος εἷλεν.</line><line>ἔνθ' οὔτ' Ἰδομενεὺς τλῆ μίμνειν οὔτ' Ἀγαμέμνων,</line><line>οὔτε δύ' Αἴαντες μενέτην θεράποντες Ἄρηος:</line><line>Νέστωρ οἶος ἔμιμνε Γερήνιος οὖρος Ἀχαιῶν</line><line>οὔ τι ἑκών, ἀλλ' ἵππος ἐτείρετο, τὸν βάλεν ἰῷ</line><line>δῖος Ἀλέξανδρος Ἑλένης πόσις ἠϋκόμοιο</line><line>ἄκρην κὰκ κορυφήν, ὅθι τε πρῶται τρίχες ἵππων</line><line>κρανίῳ ἐμπεφύασι, μάλιστα δὲ καίριόν ἐστιν.</line><line>ἀλγήσας δ' ἀνέπαλτο, βέλος δ' εἰς ἐγκέφαλον δῦ,</line><line>σὺν δ' ἵππους ἐτάραξε κυλινδόμενος περὶ χαλκῷ.</line><line>ὄφρ' ὁ γέρων ἵπποιο παρηορίας ἀπέταμνε</line><line>φασγάνῳ ἀΐσσων, τόφρ' Ἕκτορος ὠκέες ἵπποι</line><line>ἦλθον ἀν' ἰωχμὸν θρασὺν ἡνίοχον φορέοντες</line><line>Ἕκτορα: καί νύ κεν ἔνθ' ὁ γέρων ἀπὸ θυμὸν ὄλεσσεν</line><line>εἰ μὴ ἄρ' ὀξὺ νόησε βοὴν ἀγαθὸς Διομήδης:</line><line>σμερδαλέον δ' ἐβόησεν ἐποτρύνων Ὀδυσῆα:</line><line>διογενὲς Λαερτιάδη πολυμήχαν' Ὀδυσσεῦ</line><line>πῇ φεύγεις μετὰ νῶτα βαλὼν κακὸς ὣς ἐν ὁμίλῳ;</line><line>μή τίς τοι φεύγοντι μεταφρένῳ ἐν δόρυ πήξῃ:</line><line>ἀλλὰ μέν' ὄφρα γέροντος ἀπώσομεν ἄγριον ἄνδρα.</line><line>ὣς ἔφατ', οὐδ' ἐσάκουσε πολύτλας δῖος Ὀδυσσεύς,</line><line>ἀλλὰ παρήϊξεν κοίλας ἐπὶ νῆας Ἀχαιῶν.</line><line>Τυδεΐδης δ' αὐτός περ ἐὼν προμάχοισιν ἐμίχθη,</line><line>στῆ δὲ πρόσθ' ἵππων Νηληϊάδαο γέροντος,</line><line>καί μιν φωνήσας ἔπεα πτερόεντα προσηύδα:</line><line>ὦ γέρον ἦ μάλα δή σε νέοι τείρουσι μαχηταί,</line><line>σὴ δὲ βίη λέλυται, χαλεπὸν δέ σε γῆρας ὀπάζει,</line><line>ἠπεδανὸς δέ νύ τοι θεράπων, βραδέες δέ τοι ἵπποι.</line><line>ἀλλ' ἄγ' ἐμῶν ὀχέων ἐπιβήσεο, ὄφρα ἴδηαι</line><line>οἷοι Τρώϊοι ἵπποι ἐπιστάμενοι πεδίοιο</line><line>κραιπνὰ μάλ' ἔνθα καὶ ἔνθα διωκέμεν ἠδὲ φέβεσθαι,</line><line>οὕς ποτ' ἀπ' Αἰνείαν ἑλόμην μήστωρε φόβοιο.</line><line>τούτω μὲν θεράποντε κομείτων, τώδε δὲ νῶϊ</line><line>Τρωσὶν ἐφ' ἱπποδάμοις ἰθύνομεν, ὄφρα καὶ Ἕκτωρ</line><line>εἴσεται εἰ καὶ ἐμὸν δόρυ μαίνεται ἐν παλάμῃσιν.</line><line>ὣς ἔφατ', οὐδ' ἀπίθησε Γερήνιος ἱππότα Νέστωρ.</line><line>Νεστορέας μὲν ἔπειθ' ἵππους θεράποντε κομείτην</line><line>ἴφθιμοι Σθένελός τε καὶ Εὐρυμέδων ἀγαπήνωρ.</line><line>τὼ δ' εἰς ἀμφοτέρω Διομήδεος ἅρματα βήτην:</line><line>Νέστωρ δ' ἐν χείρεσσι λάβ' ἡνία σιγαλόεντα,</line><line>μάστιξεν δ' ἵππους: τάχα δ' Ἕκτορος ἄγχι γένοντο.</line><line>τοῦ δ' ἰθὺς μεμαῶτος ἀκόντισε Τυδέος υἱός:</line><line>καὶ τοῦ μέν ῥ' ἀφάμαρτεν, ὃ δ' ἡνίοχον θεράποντα</line><line>υἱὸν ὑπερθύμου Θηβαίου Ἠνιοπῆα</line><line>ἵππων ἡνί' ἔχοντα βάλε στῆθος παρὰ μαζόν.</line><line>ἤριπε δ' ἐξ ὀχέων, ὑπερώησαν δέ οἱ ἵπποι</line><line>ὠκύποδες: τοῦ δ' αὖθι λύθη ψυχή τε μένος τε.</line><line>Ἕκτορα δ' αἰνὸν ἄχος πύκασε φρένας ἡνιόχοιο:</line><line>τὸν μὲν ἔπειτ' εἴασε καὶ ἀχνύμενός περ ἑταίρου</line><line>κεῖσθαι, ὃ δ' ἡνίοχον μέθεπε θρασύν: οὐδ' ἄρ' ἔτι δὴν</line><line>ἵππω δευέσθην σημάντορος: αἶψα γὰρ εὗρεν</line><line>Ἰφιτίδην Ἀρχεπτόλεμον θρασύν, ὅν ῥα τόθ' ἵππων</line><line>ὠκυπόδων ἐπέβησε, δίδου δέ οἱ ἡνία χερσίν.</line><line>ἔνθά κε λοιγὸς ἔην καὶ ἀμήχανα ἔργα γένοντο,</line><line>καί νύ κε σήκασθεν κατὰ Ἴλιον ἠΰτε ἄρνες,</line><line>εἰ μὴ ἄρ' ὀξὺ νόησε πατὴρ ἀνδρῶν τε θεῶν τε:</line><line>βροντήσας δ' ἄρα δεινὸν ἀφῆκ' ἀργῆτα κεραυνόν,</line><line>κὰδ δὲ πρόσθ' ἵππων Διομήδεος ἧκε χαμᾶζε:</line><line>δεινὴ δὲ φλὸξ ὦρτο θεείου καιομένοιο,</line><line>τὼ δ' ἵππω δείσαντε καταπτήτην ὑπ' ὄχεσφι:</line><line>Νέστορα δ' ἐκ χειρῶν φύγον ἡνία σιγαλόεντα,</line><line>δεῖσε δ' ὅ γ' ἐν θυμῷ, Διομήδεα δὲ προσέειπε:</line><line>Τυδεΐδη ἄγε δ' αὖτε φόβον δ' ἔχε μώνυχας ἵππους.</line><line>ἦ οὐ γιγνώσκεις ὅ τοι ἐκ Διὸς οὐχ ἕπετ' ἀλκή;</line><line>νῦν μὲν γὰρ τούτῳ Κρονίδης Ζεὺς κῦδος ὀπάζει</line><line>σήμερον: ὕστερον αὖτε καὶ ἡμῖν, αἴ κ' ἐθέλῃσι,</line><line>δώσει: ἀνὴρ δέ κεν οὔ τι Διὸς νόον εἰρύσσαιτο</line><line>οὐδὲ μάλ' ἴφθιμος, ἐπεὶ ἦ πολὺ φέρτερός ἐστι.</line><line>τὸν δ' ἠμείβετ' ἔπειτα βοὴν ἀγαθὸς Διομήδης:</line><line>ναὶ δὴ ταῦτά γε πάντα γέρον κατὰ μοῖραν ἔειπες:</line><line>ἀλλὰ τόδ' αἰνὸν ἄχος κραδίην καὶ θυμὸν ἱκάνει:</line><line>Ἕκτωρ γάρ ποτε φήσει ἐνὶ Τρώεσσ' ἀγορεύων:</line><line>Τυδεΐδης ὑπ' ἐμεῖο φοβεύμενος ἵκετο νῆας.</line><line>ὥς ποτ' ἀπειλήσει: τότε μοι χάνοι εὐρεῖα χθών.</line><line>τὸν δ' ἠμείβετ' ἔπειτα Γερήνιος ἱππότα Νέστωρ:</line><line>ὤ μοι Τυδέος υἱὲ δαΐφρονος, οἷον ἔειπες.</line><line>εἴ περ γάρ σ' Ἕκτωρ γε κακὸν καὶ ἀνάλκιδα φήσει,</line><line>ἀλλ' οὐ πείσονται Τρῶες καὶ Δαρδανίωνες</line><line>καὶ Τρώων ἄλοχοι μεγαθύμων ἀσπιστάων,</line><line>τάων ἐν κονίῃσι βάλες θαλεροὺς παρακοίτας.</line><line>ὣς ἄρα φωνήσας φύγαδε τράπε μώνυχας ἵππους</line><line>αὖτις ἀν' ἰωχμόν: ἐπὶ δὲ Τρῶές τε καὶ Ἕκτωρ</line><line>ἠχῇ θεσπεσίῃ βέλεα στονόεντα χέοντο.</line><line>τῷ δ' ἐπὶ μακρὸν ἄϋσε μέγας κορυθαίολος Ἕκτωρ:</line><line>Τυδεΐδη περὶ μέν σε τίον Δαναοὶ ταχύπωλοι</line><line>ἕδρῃ τε κρέασίν τε ἰδὲ πλείοις δεπάεσσι:</line><line>νῦν δέ σ' ἀτιμήσουσι: γυναικὸς ἄρ' ἀντὶ τέτυξο.</line><line>ἔρρε κακὴ γλήνη, ἐπεὶ οὐκ εἴξαντος ἐμεῖο</line><line>πύργων ἡμετέρων ἐπιβήσεαι, οὐδὲ γυναῖκας</line><line>ἄξεις ἐν νήεσσι: πάρος τοι δαίμονα δώσω.</line><line>ὣς φάτο, Τυδεΐδης δὲ διάνδιχα μερμήριξεν</line><line>ἵππους τε στρέψαι καὶ ἐναντίβιον μαχέσασθαι.</line><line>τρὶς μὲν μερμήριξε κατὰ φρένα καὶ κατὰ θυμόν,</line><line>τρὶς δ' ἄρ' ἀπ' Ἰδαίων ὀρέων κτύπε μητίετα Ζεὺς</line><line>σῆμα τιθεὶς Τρώεσσι μάχης ἑτεραλκέα νίκην.</line><line>Ἕκτωρ δὲ Τρώεσσιν ἐκέκλετο μακρὸν ἀΰσας:</line><line>Τρῶες καὶ Λύκιοι καὶ Δάρδανοι ἀγχιμαχηταὶ</line><line>ἀνέρες ἔστε φίλοι, μνήσασθε δὲ θούριδος ἀλκῆς.</line><line>γιγνώσκω δ' ὅτι μοι πρόφρων κατένευσε Κρονίων</line><line>νίκην καὶ μέγα κῦδος, ἀτὰρ Δαναοῖσί γε πῆμα:</line><line>νήπιοι οἳ ἄρα δὴ τάδε τείχεα μηχανόωντο</line><line>ἀβλήχρ' οὐδενόσωρα: τὰ δ' οὐ μένος ἁμὸν ἐρύξει:</line><line>ἵπποι δὲ ῥέα τάφρον ὑπερθορέονται ὀρυκτήν.</line><line>ἀλλ' ὅτε κεν δὴ νηυσὶν ἔπι γλαφυρῇσι γένωμαι,</line><line>μνημοσύνη τις ἔπειτα πυρὸς δηΐοιο γενέσθω,</line><line>ὡς πυρὶ νῆας ἐνιπρήσω, κτείνω δὲ καὶ αὐτοὺς</line><line>Ἀργείους παρὰ νηυσὶν ἀτυζομένους ὑπὸ καπνοῦ.</line><line>ὣς εἰπὼν ἵπποισιν ἐκέκλετο φώνησέν τε:</line><line>Ξάνθέ τε καὶ σὺ Πόδαργε καὶ Αἴθων Λάμπέ τε δῖε</line><line>νῦν μοι τὴν κομιδὴν ἀποτίνετον, ἣν μάλα πολλὴν</line><line>Ἀνδρομάχη θυγάτηρ μεγαλήτορος Ἠετίωνος</line><line>ὑμῖν πὰρ προτέροισι μελίφρονα πυρὸν ἔθηκεν</line><line>οἶνόν τ' ἐγκεράσασα πιεῖν, ὅτε θυμὸς ἀνώγοι,</line><line>ἢ ἐμοί, ὅς πέρ οἱ θαλερὸς πόσις εὔχομαι εἶναι.</line><line>ἀλλ' ἐφομαρτεῖτον καὶ σπεύδετον ὄφρα λάβωμεν</line><line>ἀσπίδα Νεστορέην, τῆς νῦν κλέος οὐρανὸν ἵκει</line><line>πᾶσαν χρυσείην ἔμεναι, κανόνας τε καὶ αὐτήν,</line><line>αὐτὰρ ἀπ' ὤμοιιν Διομήδεος ἱπποδάμοιο</line><line>δαιδάλεον θώρηκα, τὸν Ἥφαιστος κάμε τεύχων.</line><line>εἰ τούτω κε λάβοιμεν, ἐελποίμην κεν Ἀχαιοὺς</line><line>αὐτονυχὶ νηῶν ἐπιβησέμεν ὠκειάων.</line><line>ὣς ἔφατ' εὐχόμενος, νεμέσησε δὲ πότνια Ἥρη,</line><line>σείσατο δ' εἰνὶ θρόνῳ, ἐλέλιξε δὲ μακρὸν Ὄλυμπον,</line><line>καί ῥα Ποσειδάωνα μέγαν θεὸν ἀντίον ηὔδα:</line><line>ὢ πόποι ἐννοσίγαι' εὐρυσθενές, οὐδέ νυ σοί περ</line><line>ὀλλυμένων Δαναῶν ὀλοφύρεται ἐν φρεσὶ θυμός.</line><line>οἳ δέ τοι εἰς Ἑλίκην τε καὶ Αἰγὰς δῶρ' ἀνάγουσι</line><line>πολλά τε καὶ χαρίεντα: σὺ δέ σφισι βούλεο νίκην.</line><line>εἴ περ γάρ κ' ἐθέλοιμεν, ὅσοι Δαναοῖσιν ἀρωγοί,</line><line>Τρῶας ἀπώσασθαι καὶ ἐρυκέμεν εὐρύοπα Ζῆν,</line><line>αὐτοῦ κ' ἔνθ' ἀκάχοιτο καθήμενος οἶος ἐν Ἴδῃ.</line><line>τὴν δὲ μέγ' ὀχθήσας προσέφη κρείων ἐνοσίχθων:</line><line>Ἥρη ἀπτοεπὲς ποῖον τὸν μῦθον ἔειπες.</line><line>οὐκ ἂν ἔγωγ' ἐθέλοιμι Διὶ Κρονίωνι μάχεσθαι</line><line>ἡμέας τοὺς ἄλλους, ἐπεὶ ἦ πολὺ φέρτερός ἐστιν.</line><line>ὣς οἳ μὲν τοιαῦτα πρὸς ἀλλήλους ἀγόρευον:</line><line>τῶν δ' ὅσον ἐκ νηῶν ἀπὸ πύργου τάφρος ἔεργε</line><line>πλῆθεν ὁμῶς ἵππων τε καὶ ἀνδρῶν ἀσπιστάων</line><line>εἰλομένων: εἴλει δὲ θοῷ ἀτάλαντος Ἄρηϊ</line><line>Ἕκτωρ Πριαμίδης, ὅτε οἱ Ζεὺς κῦδος ἔδωκε.</line><line>καί νύ κ' ἐνέπρησεν πυρὶ κηλέῳ νῆας ἐΐσας,</line><line>εἰ μὴ ἐπὶ φρεσὶ θῆκ' Ἀγαμέμνονι πότνια Ἥρη</line><line>αὐτῷ ποιπνύσαντι θοῶς ὀτρῦναι Ἀχαιούς.</line><line>βῆ δ' ἰέναι παρά τε κλισίας καὶ νῆας Ἀχαιῶν</line><line>πορφύρεον μέγα φᾶρος ἔχων ἐν χειρὶ παχείῃ,</line><line>στῆ δ' ἐπ' Ὀδυσσῆος μεγακήτεϊ νηῒ μελαίνῃ,</line><line>ἥ ῥ' ἐν μεσσάτῳ ἔσκε γεγωνέμεν ἀμφοτέρωσε,</line><line>ἠμὲν ἐπ' Αἴαντος κλισίας Τελαμωνιάδαο</line><line>ἠδ' ἐπ' Ἀχιλλῆος, τοί ῥ' ἔσχατα νῆας ἐΐσας</line><line>εἴρυσαν, ἠνορέῃ πίσυνοι καὶ κάρτεϊ χειρῶν:</line><line>ἤϋσεν δὲ διαπρύσιον Δαναοῖσι γεγωνώς:</line><line>αἰδὼς Ἀργεῖοι, κάκ' ἐλέγχεα, εἶδος ἀγητοί:</line><line>πῇ ἔβαν εὐχωλαί, ὅτε δὴ φάμεν εἶναι ἄριστοι,</line><line>ἃς ὁπότ' ἐν Λήμνῳ κενεαυχέες ἠγοράασθε,</line><line>ἔσθοντες κρέα πολλὰ βοῶν ὀρθοκραιράων</line><line>πίνοντες κρητῆρας ἐπιστεφέας οἴνοιο,</line><line>Τρώων ἄνθ' ἑκατόν τε διηκοσίων τε ἕκαστος</line><line>στήσεσθ' ἐν πολέμῳ: νῦν δ' οὐδ' ἑνὸς ἄξιοί εἰμεν</line><line>Ἕκτορος, ὃς τάχα νῆας ἐνιπρήσει πυρὶ κηλέῳ.</line><line>Ζεῦ πάτερ, ἦ ῥά τιν' ἤδη ὑπερμενέων βασιλήων</line><line>τῇδ' ἄτῃ ἄασας καί μιν μέγα κῦδος ἀπηύρας;</line><line>οὐ μὲν δή ποτέ φημι τεὸν περικαλλέα βωμὸν</line><line>νηῒ πολυκλήϊδι παρελθέμεν ἐνθάδε ἔρρων,</line><line>ἀλλ' ἐπὶ πᾶσι βοῶν δημὸν καὶ μηρί' ἔκηα</line><line>ἱέμενος Τροίην εὐτείχεον ἐξαλαπάξαι.</line><line>ἀλλὰ Ζεῦ τόδε πέρ μοι ἐπικρήηνον ἐέλδωρ:</line><line>αὐτοὺς δή περ ἔασον ὑπεκφυγέειν καὶ ἀλύξαι,</line><line>μηδ' οὕτω Τρώεσσιν ἔα δάμνασθαι Ἀχαιούς.</line><line>ὣς φάτο, τὸν δὲ πατὴρ ὀλοφύρατο δάκρυ χέοντα,</line><line>νεῦσε δέ οἱ λαὸν σόον ἔμμεναι οὐδ' ἀπολέσθαι.</line><line>αὐτίκα δ' αἰετὸν ἧκε τελειότατον πετεηνῶν,</line><line>νεβρὸν ἔχοντ' ὀνύχεσσι τέκος ἐλάφοιο ταχείης:</line><line>πὰρ δὲ Διὸς βωμῷ περικαλλέϊ κάββαλε νεβρόν,</line><line>ἔνθα πανομφαίῳ Ζηνὶ ῥέζεσκον Ἀχαιοί.</line><line>οἳ δ' ὡς οὖν εἴδονθ' ὅ τ' ἄρ' ἐκ Διὸς ἤλυθεν ὄρνις,</line><line>μᾶλλον ἐπὶ Τρώεσσι θόρον, μνήσαντο δὲ χάρμης.</line><line>ἔνθ' οὔ τις πρότερος Δαναῶν πολλῶν περ ἐόντων</line><line>εὔξατο Τυδεΐδαο πάρος σχέμεν ὠκέας ἵππους</line><line>τάφρου τ' ἐξελάσαι καὶ ἐναντίβιον μαχέσασθαι,</line><line>ἀλλὰ πολὺ πρῶτος Τρώων ἕλεν ἄνδρα κορυστὴν</line><line>Φραδμονίδην Ἀγέλαον: ὃ μὲν φύγαδ' ἔτραπεν ἵππους:</line><line>τῷ δὲ μεταστρεφθέντι μεταφρένῳ ἐν δόρυ πῆξεν</line><line>ὤμων μεσσηγύς, διὰ δὲ στήθεσφιν ἔλασσεν:</line><line>ἤριπε δ' ἐξ ὀχέων, ἀράβησε δὲ τεύχε' ἐπ' αὐτῷ.</line><line>τὸν δὲ μετ' Ἀτρεΐδαι Ἀγαμέμνων καὶ Μενέλαος,</line><line>τοῖσι δ' ἐπ' Αἴαντες θοῦριν ἐπιειμένοι ἀλκήν,</line><line>τοῖσι δ' ἐπ' Ἰδομενεὺς καὶ ὀπάων Ἰδομενῆος</line><line>Μηριόνης ἀτάλαντος Ἐνυαλίῳ ἀνδρειφόντῃ,</line><line>τοῖσι δ' ἐπ' Εὐρύπυλος Εὐαίμονος ἀγλαὸς υἱός:</line><line>Τεῦκρος δ' εἴνατος ἦλθε παλίντονα τόξα τιταίνων,</line><line>στῆ δ' ἄρ' ὑπ' Αἴαντος σάκεϊ Τελαμωνιάδαο.</line><line>ἔνθ' Αἴας μὲν ὑπεξέφερεν σάκος: αὐτὰρ ὅ γ' ἥρως</line><line>παπτήνας, ἐπεὶ ἄρ τιν' ὀϊστεύσας ἐν ὁμίλῳ</line><line>βεβλήκοι, ὃ μὲν αὖθι πεσὼν ἀπὸ θυμὸν ὄλεσσεν,</line><line>αὐτὰρ ὃ αὖτις ἰὼν πάϊς ὣς ὑπὸ μητέρα δύσκεν</line><line>εἰς Αἴανθ': ὃ δέ μιν σάκεϊ κρύπτασκε φαεινῷ.</line><line>ἔνθα τίνα πρῶτον Τρώων ἕλε Τεῦκρος ἀμύμων;</line><line>Ὀρσίλοχον μὲν πρῶτα καὶ Ὄρμενον ἠδ' Ὀφελέστην</line><line>Δαίτορά τε Χρομίον τε καὶ ἀντίθεον Λυκοφόντην</line><line>καὶ Πολυαιμονίδην Ἀμοπάονα καὶ Μελάνιππον,</line><line>πάντας ἐπασσυτέρους πέλασε χθονὶ πουλυβοτείρῃ.</line><line>τὸν δὲ ἰδὼν γήθησεν ἄναξ ἀνδρῶν Ἀγαμέμνων</line><line>τόξου ἄπο κρατεροῦ Τρώων ὀλέκοντα φάλαγγας:</line><line>στῆ δὲ παρ' αὐτὸν ἰὼν καί μιν πρὸς μῦθον ἔειπε:</line><line>Τεῦκρε φίλη κεφαλή, Τελαμώνιε κοίρανε λαῶν</line><line>βάλλ' οὕτως, αἴ κέν τι φόως Δαναοῖσι γένηαι</line><line>πατρί τε σῷ Τελαμῶνι, ὅ σ' ἔτρεφε τυτθὸν ἐόντα,</line><line>καί σε νόθον περ ἐόντα κομίσσατο ᾧ ἐνὶ οἴκῳ:</line><line>τὸν καὶ τηλόθ' ἐόντα ἐϋκλείης ἐπίβησον.</line><line>σοὶ δ' ἐγὼ ἐξερέω ὡς καὶ τετελεσμένον ἔσται:</line><line>αἴ κέν μοι δώῃ Ζεύς τ' αἰγίοχος καὶ Ἀθήνη</line><line>Ἰλίου ἐξαλαπάξαι ἐϋκτίμενον πτολίεθρον,</line><line>πρώτῳ τοι μετ' ἐμὲ πρεσβήϊον ἐν χερὶ θήσω,</line><line>ἢ τρίποδ' ἠὲ δύω ἵππους αὐτοῖσιν ὄχεσφιν</line><line>ἠὲ γυναῖχ', ἥ κέν τοι ὁμὸν λέχος εἰσαναβαίνοι.</line><line>τὸν δ' ἀπαμειβόμενος προσεφώνεε Τεῦκρος ἀμύμων:</line><line>Ἀτρεΐδη κύδιστε τί με σπεύδοντα καὶ αὐτὸν</line><line>ὀτρύνεις; οὐ μέν τοι ὅση δύναμίς γε πάρεστι</line><line>παύομαι, ἀλλ' ἐξ οὗ προτὶ Ἴλιον ὠσάμεθ' αὐτοὺς</line><line>ἐκ τοῦ δὴ τόξοισι δεδεγμένος ἄνδρας ἐναίρω.</line><line>ὀκτὼ δὴ προέηκα τανυγλώχινας ὀϊστούς,</line><line>πάντες δ' ἐν χροῒ πῆχθεν ἀρηϊθόων αἰζηῶν:</line><line>τοῦτον δ' οὐ δύναμαι βαλέειν κύνα λυσσητῆρα.</line><line>ἦ ῥα καὶ ἄλλον ὀϊστὸν ἀπὸ νευρῆφιν ἴαλλεν</line><line>Ἕκτορος ἀντικρύ, βαλέειν δέ ἑ ἵετο θυμός:</line><line>καὶ τοῦ μέν ῥ' ἀφάμαρθ', ὃ δ' ἀμύμονα Γοργυθίωνα</line><line>υἱὸν ἐῢν Πριάμοιο κατὰ στῆθος βάλεν ἰῷ,</line><line>τόν ῥ' ἐξ Αἰσύμηθεν ὀπυιομένη τέκε μήτηρ</line><line>καλὴ Καστιάνειρα δέμας ἐϊκυῖα θεῇσι.</line><line>μήκων δ' ὡς ἑτέρωσε κάρη βάλεν, ἥ τ' ἐνὶ κήπῳ</line><line>καρπῷ βριθομένη νοτίῃσί τε εἰαρινῇσιν,</line><line>ὣς ἑτέρωσ' ἤμυσε κάρη πήληκι βαρυνθέν.</line><line>Τεῦκρος δ' ἄλλον ὀϊστὸν ἀπὸ νευρῆφιν ἴαλλεν</line><line>Ἕκτορος ἀντικρύ, βαλέειν δέ ἑ ἵετο θυμός.</line><line>ἀλλ' ὅ γε καὶ τόθ' ἅμαρτε: παρέσφηλεν γὰρ Ἀπόλλων:</line><line>ἀλλ' Ἀρχεπτόλεμον θρασὺν Ἕκτορος ἡνιοχῆα</line><line>ἱέμενον πόλεμον δὲ βάλε στῆθος παρὰ μαζόν:</line><line>ἤριπε δ' ἐξ ὀχέων, ὑπερώησαν δέ οἱ ἵπποι</line><line>ὠκύποδες: τοῦ δ' αὖθι λύθη ψυχή τε μένος τε.</line><line>Ἕκτορα δ' αἰνὸν ἄχος πύκασε φρένας ἡνιόχοιο:</line><line>τὸν μὲν ἔπειτ' εἴασε καὶ ἀχνύμενός περ ἑταίρου,</line><line>Κεβριόνην δ' ἐκέλευσεν ἀδελφεὸν ἐγγὺς ἐόντα</line><line>ἵππων ἡνί' ἑλεῖν: ὃ δ' ἄρ' οὐκ ἀπίθησεν ἀκούσας.</line><line>αὐτὸς δ' ἐκ δίφροιο χαμαὶ θόρε παμφανόωντος</line><line>σμερδαλέα ἰάχων: ὃ δὲ χερμάδιον λάβε χειρί,</line><line>βῆ δ' ἰθὺς Τεύκρου, βαλέειν δέ ἑ θυμὸς ἀνώγει.</line><line>ἤτοι ὃ μὲν φαρέτρης ἐξείλετο πικρὸν ὀϊστόν,</line><line>θῆκε δ' ἐπὶ νευρῇ: τὸν δ' αὖ κορυθαίολος Ἕκτωρ</line><line>αὐερύοντα παρ' ὦμον, ὅθι κληῒς ἀποέργει</line><line>αὐχένα τε στῆθός τε, μάλιστα δὲ καίριόν ἐστι,</line><line>τῇ ῥ' ἐπὶ οἷ μεμαῶτα βάλεν λίθῳ ὀκριόεντι,</line><line>ῥῆξε δέ οἱ νευρήν: νάρκησε δὲ χεὶρ ἐπὶ καρπῷ,</line><line>στῆ δὲ γνὺξ ἐριπών, τόξον δέ οἱ ἔκπεσε χειρός.</line><line>Αἴας δ' οὐκ ἀμέλησε κασιγνήτοιο πεσόντος,</line><line>ἀλλὰ θέων περίβη καί οἱ σάκος ἀμφεκάλυψε.</line><line>τὸν μὲν ἔπειθ' ὑποδύντε δύω ἐρίηρες ἑταῖροι</line><line>Μηκιστεὺς Ἐχίοιο πάϊς καὶ δῖος Ἀλάστωρ</line><line>νῆας ἔπι γλαφυρὰς φερέτην βαρέα στενάχοντα.</line><line>ἂψ δ' αὖτις Τρώεσσιν Ὀλύμπιος ἐν μένος ὦρσεν:</line><line>οἳ δ' ἰθὺς τάφροιο βαθείης ὦσαν Ἀχαιούς:</line><line>Ἕκτωρ δ' ἐν πρώτοισι κίε σθένεϊ βλεμεαίνων.</line><line>ὡς δ' ὅτε τίς τε κύων συὸς ἀγρίου ἠὲ λέοντος</line><line>ἅπτηται κατόπισθε ποσὶν ταχέεσσι διώκων</line><line>ἰσχία τε γλουτούς τε, ἑλισσόμενόν τε δοκεύει,</line><line>ὣς Ἕκτωρ ὤπαζε κάρη κομόωντας Ἀχαιούς,</line><line>αἰὲν ἀποκτείνων τὸν ὀπίστατον: οἳ δὲ φέβοντο.</line><line>αὐτὰρ ἐπεὶ διά τε σκόλοπας καὶ τάφρον ἔβησαν</line><line>φεύγοντες, πολλοὶ δὲ δάμεν Τρώων ὑπὸ χερσίν,</line><line>οἳ μὲν δὴ παρὰ νηυσὶν ἐρητύοντο μένοντες,</line><line>ἀλλήλοισί τε κεκλόμενοι καὶ πᾶσι θεοῖσι</line><line>χεῖρας ἀνίσχοντες μεγάλ' εὐχετόωντο ἕκαστος:</line><line>Ἕκτωρ δ' ἀμφιπεριστρώφα καλλίτριχας ἵππους</line><line>Γοργοῦς ὄμματ' ἔχων ἠδὲ βροτολοιγοῦ Ἄρηος.</line><line>τοὺς δὲ ἰδοῦσ' ἐλέησε θεὰ λευκώλενος Ἥρη,</line><line>αἶψα δ' Ἀθηναίην ἔπεα πτερόεντα προσηύδα:</line><line>ὢ πόποι αἰγιόχοιο Διὸς τέκος οὐκέτι νῶϊ</line><line>ὀλλυμένων Δαναῶν κεκαδησόμεθ' ὑστάτιόν περ;</line><line>οἵ κεν δὴ κακὸν οἶτον ἀναπλήσαντες ὄλωνται</line><line>ἀνδρὸς ἑνὸς ῥιπῇ, ὃ δὲ μαίνεται οὐκέτ' ἀνεκτῶς</line><line>Ἕκτωρ Πριαμίδης, καὶ δὴ κακὰ πολλὰ ἔοργε.</line><line>τὴν δ' αὖτε προσέειπε θεὰ γλαυκῶπις Ἀθήνη:</line><line>καὶ λίην οὗτός γε μένος θυμόν τ' ὀλέσειε</line><line>χερσὶν ὑπ' Ἀργείων φθίμενος ἐν πατρίδι γαίῃ:</line><line>ἀλλὰ πατὴρ οὑμὸς φρεσὶ μαίνεται οὐκ ἀγαθῇσι</line><line>σχέτλιος, αἰὲν ἀλιτρός, ἐμῶν μενέων ἀπερωεύς:</line><line>οὐδέ τι τῶν μέμνηται, ὅ οἱ μάλα πολλάκις υἱὸν</line><line>τειρόμενον σώεσκον ὑπ' Εὐρυσθῆος ἀέθλων.</line><line>ἤτοι ὃ μὲν κλαίεσκε πρὸς οὐρανόν, αὐτὰρ ἐμὲ Ζεὺς</line><line>τῷ ἐπαλεξήσουσαν ἀπ' οὐρανόθεν προΐαλλεν.</line><line>εἰ γὰρ ἐγὼ τάδε ᾔδε' ἐνὶ φρεσὶ πευκαλίμῃσιν</line><line>εὖτέ μιν εἰς Ἀΐδαο πυλάρταο προὔπεμψεν</line><line>ἐξ Ἐρέβευς ἄξοντα κύνα στυγεροῦ Ἀΐδαο,</line><line>οὐκ ἂν ὑπεξέφυγε Στυγὸς ὕδατος αἰπὰ ῥέεθρα.</line><line>νῦν δ' ἐμὲ μὲν στυγέει, Θέτιδος δ' ἐξήνυσε βουλάς,</line><line>ἥ οἱ γούνατ' ἔκυσσε καὶ ἔλλαβε χειρὶ γενείου,</line><line>λισσομένη τιμῆσαι Ἀχιλλῆα πτολίπορθον.</line><line>ἔσται μὰν ὅτ' ἂν αὖτε φίλην γλαυκώπιδα εἴπῃ.</line><line>ἀλλὰ σὰ μὲν νῦν νῶϊν ἐπέντυε μώνυχας ἵππους,</line><line>ὄφρ' ἂν ἐγὼ καταδῦσα Διὸς δόμον αἰγιόχοιο</line><line>τεύχεσιν ἐς πόλεμον θωρήξομαι, ὄφρα ἴδωμαι</line><line>ἢ νῶϊ Πριάμοιο πάϊς κορυθαίολος Ἕκτωρ</line><line>γηθήσει προφανέντε ἀνὰ πτολέμοιο γεφύρας,</line><line>ἦ τις καὶ Τρώων κορέει κύνας ἠδ' οἰωνοὺς</line><line>δημῷ καὶ σάρκεσσι, πεσὼν ἐπὶ νηυσὶν Ἀχαιῶν.</line><line>ὣς ἔφατ', οὐδ' ἀπίθησε θεὰ λευκώλενος Ἥρη.</line><line>ἣ μὲν ἐποιχομένη χρυσάμπυκας ἔντυεν ἵππους</line><line>Ἥρη πρέσβα θεὰ θυγάτηρ μεγάλοιο Κρόνοιο:</line><line>αὐτὰρ Ἀθηναίη κούρη Διὸς αἰγιόχοιο</line><line>πέπλον μὲν κατέχευεν ἑανὸν πατρὸς ἐπ' οὔδει</line><line>ποικίλον, ὅν ῥ' αὐτὴ ποιήσατο καὶ κάμε χερσίν,</line><line>ἣ δὲ χιτῶν' ἐνδῦσα Διὸς νεφεληγερέταο</line><line>τεύχεσιν ἐς πόλεμον θωρήσσετο δακρυόεντα.</line><line>ἐς δ' ὄχεα φλόγεα ποσὶ βήσετο, λάζετο δ' ἔγχος</line><line>βριθὺ μέγα στιβαρόν, τῷ δάμνησι στίχας ἀνδρῶν</line><line>ἡρώων, τοῖσίν τε κοτέσσεται ὀβριμοπάτρη.</line><line>Ἥρη δὲ μάστιγι θοῶς ἐπεμαίετ' ἄρ' ἵππους:</line><line>αὐτόμαται δὲ πύλαι μύκον οὐρανοῦ ἃς ἔχον Ὧραι,</line><line>τῇς ἐπιτέτραπται μέγας οὐρανὸς Οὔλυμπός τε</line><line>ἠμὲν ἀνακλῖναι πυκινὸν νέφος ἠδ' ἐπιθεῖναι.</line><line>τῇ ῥα δι' αὐτάων κεντρηνεκέας ἔχον ἵππους.</line><line>Ζεὺς δὲ πατὴρ Ἴδηθεν ἐπεὶ ἴδε χώσατ' ἄρ' αἰνῶς,</line><line>Ἶριν δ' ὄτρυνε χρυσόπτερον ἀγγελέουσαν:</line><line>βάσκ' ἴθι Ἶρι ταχεῖα, πάλιν τρέπε μηδ' ἔα ἄντην</line><line>ἔρχεσθ': οὐ γὰρ καλὰ συνοισόμεθα πτόλεμον δέ.</line><line>ὧδε γὰρ ἐξερέω, τὸ δὲ καὶ τετελεσμένον ἔσται:</line><line>γυιώσω μέν σφωϊν ὑφ' ἅρμασιν ὠκέας ἵππους,</line><line>αὐτὰς δ' ἐκ δίφρου βαλέω κατά θ' ἅρματα ἄξω:</line><line>οὐδέ κεν ἐς δεκάτους περιτελλομένους ἐνιαυτοὺς</line><line>ἕλκε' ἀπαλθήσεσθον, ἅ κεν μάρπτῃσι κεραυνός:</line><line>ὄφρα ἰδῇ γλαυκῶπις ὅτ' ἂν ᾧ πατρὶ μάχηται.</line><line>Ἥρῃ δ' οὔ τι τόσον νεμεσίζομαι οὐδὲ χολοῦμαι:</line><line>αἰεὶ γάρ μοι ἔωθεν ἐνικλᾶν ὅττί κεν εἴπω.</line><line>ὣς ἔφατ', ὦρτο δὲ Ἶρις ἀελλόπος ἀγγελέουσα,</line><line>βῆ δ' ἐξ Ἰδαίων ὀρέων ἐς μακρὸν Ὄλυμπον.</line><line>πρώτῃσιν δὲ πύλῃσι πολυπτύχου Οὐλύμποιο</line><line>ἀντομένη κατέρυκε, Διὸς δέ σφ' ἔννεπε μῦθον:</line><line>πῇ μέματον; τί σφῶϊν ἐνὶ φρεσὶ μαίνεται ἦτορ;</line><line>οὐκ ἐάᾳ Κρονίδης ἐπαμυνέμεν Ἀργείοισιν.</line><line>ὧδε γὰρ ἠπείλησε Κρόνου πάϊς, ᾗ τελέει περ,</line><line>γυιώσειν μὲν σφῶϊν ὑφ' ἅρμασιν ὠκέας ἵππους,</line><line>αὐτὰς δ' ἐκ δίφρου βαλέειν κατά θ' ἅρματα ἄξειν:</line><line>οὐδέ κεν ἐς δεκάτους περιτελλομένους ἐνιαυτοὺς</line><line>ἕλκε' ἀπαλθήσεσθον, ἅ κεν μάρπτῃσι κεραυνός:</line><line>ὄφρα ἰδῇς γλαυκῶπι ὅτ' ἂν σῷ πατρὶ μάχηαι.</line><line>Ἥρῃ δ' οὔ τι τόσον νεμεσίζεται οὐδὲ χολοῦται:</line><line>αἰεὶ γάρ οἱ ἔωθεν ἐνικλᾶν ὅττι κεν εἴπῃ:</line><line>ἀλλὰ σύ γ' αἰνοτάτη κύον ἀδεὲς εἰ ἐτεόν γε</line><line>τολμήσεις Διὸς ἄντα πελώριον ἔγχος ἀεῖραι.</line><line>ἣ μὲν ἄρ' ὣς εἰποῦσ' ἀπέβη πόδας ὠκέα Ἶρις,</line><line>αὐτὰρ Ἀθηναίην Ἥρη πρὸς μῦθον ἔειπεν:</line><line>ὢ πόποι αἰγιόχοιο Διὸς τέκος, οὐκέτ' ἔγωγε</line><line>νῶϊ ἐῶ Διὸς ἄντα βροτῶν ἕνεκα πτολεμίζειν:</line><line>τῶν ἄλλος μὲν ἀποφθίσθω, ἄλλος δὲ βιώτω,</line><line>ὅς κε τύχῃ: κεῖνος δὲ τὰ ἃ φρονέων ἐνὶ θυμῷ</line><line>Τρωσί τε καὶ Δαναοῖσι δικαζέτω, ὡς ἐπιεικές.</line><line>ὣς ἄρα φωνήσασα πάλιν τρέπε μώνυχας ἵππους:</line><line>τῇσιν δ' Ὧραι μὲν λῦσαν καλλίτριχας ἵππους,</line><line>καὶ τοὺς μὲν κατέδησαν ἐπ' ἀμβροσίῃσι κάπῃσιν,</line><line>ἅρματα δ' ἔκλιναν πρὸς ἐνώπια παμφανόωντα:</line><line>αὐταὶ δὲ χρυσέοισιν ἐπὶ κλισμοῖσι κάθιζον</line><line>μίγδ' ἄλλοισι θεοῖσι, φίλον τετιημέναι ἦτορ.</line><line>Ζεὺς δὲ πατὴρ Ἴδηθεν ἐΰτροχον ἅρμα καὶ ἵππους</line><line>Οὔλυμπον δὲ δίωκε, θεῶν δ' ἐξίκετο θώκους.</line><line>τῷ δὲ καὶ ἵππους μὲν λῦσε κλυτὸς ἐννοσίγαιος,</line><line>ἅρματα δ' ἂμ βωμοῖσι τίθει κατὰ λῖτα πετάσσας:</line><line>αὐτὸς δὲ χρύσειον ἐπὶ θρόνον εὐρύοπα Ζεὺς</line><line>ἕζετο, τῷ δ' ὑπὸ ποσσὶ μέγας πελεμίζετ' Ὄλυμπος.</line><line>αἳ δ' οἶαι Διὸς ἀμφὶς Ἀθηναίη τε καὶ Ἥρη</line><line>ἥσθην, οὐδέ τί μιν προσεφώνεον οὐδ' ἐρέοντο:</line><line>αὐτὰρ ὃ ἔγνω ᾗσιν ἐνὶ φρεσὶ φώνησέν τε:</line><line>τίφθ' οὕτω τετίησθον Ἀθηναίη τε καὶ Ἥρη;</line><line>οὐ μέν θην κάμετόν γε μάχῃ ἔνι κυδιανείρῃ</line><line>ὀλλῦσαι Τρῶας, τοῖσιν κότον αἰνὸν ἔθεσθε.</line><line>πάντως, οἷον ἐμόν γε μένος καὶ χεῖρες ἄαπτοι,</line><line>οὐκ ἄν με τρέψειαν ὅσοι θεοί εἰσ' ἐν Ὀλύμπῳ.</line><line>σφῶϊν δὲ πρίν περ τρόμος ἔλλαβε φαίδιμα γυῖα</line><line>πρὶν πόλεμόν τε ἰδεῖν πολέμοιό τε μέρμερα ἔργα.</line><line>ὧδε γὰρ ἐξερέω, τὸ δέ κεν τετελεσμένον ἦεν:</line><line>οὐκ ἂν ἐφ' ὑμετέρων ὀχέων πληγέντε κεραυνῷ</line><line>ἂψ ἐς Ὄλυμπον ἵκεσθον, ἵν' ἀθανάτων ἕδος ἐστίν.</line><line>ὣς ἔφαθ', αἳ δ' ἐπέμυξαν Ἀθηναίη τε καὶ Ἥρη:</line><line>πλησίαι αἵ γ' ἥσθην, κακὰ δὲ Τρώεσσι μεδέσθην.</line><line>ἤτοι Ἀθηναίη ἀκέων ἦν οὐδέ τι εἶπε</line><line>σκυζομένη Διὶ πατρί, χόλος δέ μιν ἄγριος ᾕρει:</line><line>Ἥρῃ δ' οὐκ ἔχαδε στῆθος χόλον, ἀλλὰ προσηύδα:</line><line>αἰνότατε Κρονίδη ποῖον τὸν μῦθον ἔειπες.</line><line>εὖ νυ καὶ ἡμεῖς ἴδμεν ὅ τοι σθένος οὐκ ἀλαπαδνόν:</line><line>ἀλλ' ἔμπης Δαναῶν ὀλοφυρόμεθ' αἰχμητάων,</line><line>οἵ κεν δὴ κακὸν οἶτον ἀναπλήσαντες ὄλωνται.</line><line>ἀλλ' ἤτοι πολέμου μὲν ἀφεξόμεθ', εἰ σὺ κελεύεις:</line><line>βουλὴν δ' Ἀργείοις ὑποθησόμεθ' ἥ τις ὀνήσει,</line><line>ὡς μὴ πάντες ὄλωνται ὀδυσσαμένοιο τεοῖο.</line><line>τὴν δ' ἀπαμειβόμενος προσέφη νεφεληγερέτα Ζεύς:</line><line>ἠοῦς δὴ καὶ μᾶλλον ὑπερμενέα Κρονίωνα</line><line>ὄψεαι, αἴ κ' ἐθέλῃσθα, βοῶπις πότνια Ἥρη</line><line>ὀλλύντ' Ἀργείων πουλὺν στρατὸν αἰχμητάων:</line><line>οὐ γὰρ πρὶν πολέμου ἀποπαύσεται ὄβριμος Ἕκτωρ</line><line>πρὶν ὄρθαι παρὰ ναῦφι ποδώκεα Πηλεΐωνα,</line><line>ἤματι τῷ ὅτ' ἂν οἳ μὲν ἐπὶ πρύμνῃσι μάχωνται</line><line>στείνει ἐν αἰνοτάτῳ περὶ Πατρόκλοιο θανόντος:</line><line>ὣς γὰρ θέσφατόν ἐστι: σέθεν δ' ἐγὼ οὐκ ἀλεγίζω</line><line>χωομένης, οὐδ' εἴ κε τὰ νείατα πείραθ' ἵκηαι</line><line>γαίης καὶ πόντοιο, ἵν' Ἰάπετός τε Κρόνος τε</line><line>ἥμενοι οὔτ' αὐγῇς Ὑπερίονος Ἠελίοιο</line><line>τέρποντ' οὔτ' ἀνέμοισι, βαθὺς δέ τε Τάρταρος ἀμφίς:</line><line>οὐδ' ἢν ἔνθ' ἀφίκηαι ἀλωμένη, οὔ σευ ἔγωγε</line><line>σκυζομένης ἀλέγω, ἐπεὶ οὐ σέο κύντερον ἄλλο.</line><line>ὣς φάτο, τὸν δ' οὔ τι προσέφη λευκώλενος Ἥρη.</line><line>ἐν δ' ἔπεσ' Ὠκεανῷ λαμπρὸν φάος ἠελίοιο</line><line>ἕλκον νύκτα μέλαιναν ἐπὶ ζείδωρον ἄρουραν.</line><line>Τρωσὶν μέν ῥ' ἀέκουσιν ἔδυ φάος, αὐτὰρ Ἀχαιοῖς</line><line>ἀσπασίη τρίλλιστος ἐπήλυθε νὺξ ἐρεβεννή.</line><line>Τρώων αὖτ' ἀγορὴν ποιήσατο φαίδιμος Ἕκτωρ</line><line>νόσφι νεῶν ἀγαγὼν ποταμῷ ἔπι δινήεντι,</line><line>ἐν καθαρῷ ὅθι δὴ νεκύων διεφαίνετο χῶρος.</line><line>ἐξ ἵππων δ' ἀποβάντες ἐπὶ χθόνα μῦθον ἄκουον</line><line>τόν ῥ' Ἕκτωρ ἀγόρευε Διῒ φίλος: ἐν δ' ἄρα χειρὶ</line><line>ἔγχος ἔχ' ἑνδεκάπηχυ: πάροιθε δὲ λάμπετο δουρὸς</line><line>αἰχμὴ χαλκείη, περὶ δὲ χρύσεος θέε πόρκης,</line><line>τῷ ὅ γ' ἐρεισάμενος ἔπεα Τρώεσσι μετηύδα:</line><line>κέκλυτέ μευ Τρῶες καὶ Δάρδανοι ἠδ' ἐπίκουροι:</line><line>νῦν ἐφάμην νῆάς τ' ὀλέσας καὶ πάντας Ἀχαιοὺς</line><line>ἂψ ἀπονοστήσειν προτὶ Ἴλιον ἠνεμόεσσαν:</line><line>ἀλλὰ πρὶν κνέφας ἦλθε, τὸ νῦν ἐσάωσε μάλιστα</line><line>Ἀργείους καὶ νῆας ἐπὶ ῥηγμῖνι θαλάσσης.</line><line>ἀλλ' ἤτοι νῦν μὲν πειθώμεθα νυκτὶ μελαίνῃ</line><line>δόρπά τ' ἐφοπλισόμεσθα: ἀτὰρ καλλίτριχας ἵππους</line><line>λύσαθ' ὑπὲξ ὀχέων, παρὰ δέ σφισι βάλλετ' ἐδωδήν:</line><line>ἐκ πόλιος δ' ἄξεσθε βόας καὶ ἴφια μῆλα</line><line>καρπαλίμως, οἶνον δὲ μελίφρονα οἰνίζεσθε</line><line>σῖτόν τ' ἐκ μεγάρων, ἐπὶ δὲ ξύλα πολλὰ λέγεσθε,</line><line>ὥς κεν παννύχιοι μέσφ' ἠοῦς ἠριγενείης</line><line>καίωμεν πυρὰ πολλά, σέλας δ' εἰς οὐρανὸν ἵκῃ,</line><line>μή πως καὶ διὰ νύκτα κάρη κομόωντες Ἀχαιοὶ</line><line>φεύγειν ὁρμήσωνται ἐπ' εὐρέα νῶτα θαλάσσης.</line><line>μὴ μὰν ἀσπουδί γε νεῶν ἐπιβαῖεν ἕκηλοι,</line><line>ἀλλ' ὥς τις τούτων γε βέλος καὶ οἴκοθι πέσσῃ</line><line>βλήμενος ἢ ἰῷ ἢ ἔγχεϊ ὀξυόεντι</line><line>νηὸς ἐπιθρῴσκων, ἵνα τις στυγέῃσι καὶ ἄλλος</line><line>Τρωσὶν ἐφ' ἱπποδάμοισι φέρειν πολύδακρυν Ἄρηα.</line><line>κήρυκες δ' ἀνὰ ἄστυ Διῒ φίλοι ἀγγελλόντων</line><line>παῖδας πρωθήβας πολιοκροτάφους τε γέροντας</line><line>λέξασθαι περὶ ἄστυ θεοδμήτων ἐπὶ πύργων:</line><line>θηλύτεραι δὲ γυναῖκες ἐνὶ μεγάροισιν ἑκάστη</line><line>πῦρ μέγα καιόντων: φυλακὴ δέ τις ἔμπεδος ἔστω</line><line>μὴ λόχος εἰσέλθῃσι πόλιν λαῶν ἀπεόντων.</line><line>ὧδ' ἔστω Τρῶες μεγαλήτορες ὡς ἀγορεύω:</line><line>μῦθος δ' ὃς μὲν νῦν ὑγιὴς εἰρημένος ἔστω,</line><line>τὸν δ' ἠοῦς Τρώεσσι μεθ' ἱπποδάμοις ἀγορεύσω.</line><line>ἔλπομαι εὐχόμενος Διί τ' ἄλλοισίν τε θεοῖσιν</line><line>ἐξελάαν ἐνθένδε κύνας κηρεσσιφορήτους,</line><line>οὓς κῆρες φορέουσι μελαινάων ἐπὶ νηῶν.</line><line>ἀλλ' ἤτοι ἐπὶ νυκτὶ φυλάξομεν ἡμέας αὐτούς,</line><line>πρῶϊ δ' ὑπηοῖοι σὺν τεύχεσι θωρηχθέντες</line><line>νηυσὶν ἔπι γλαφυρῇσιν ἐγείρομεν ὀξὺν Ἄρηα.</line><line>εἴσομαι εἴ κέ μ' ὁ Τυδεΐδης κρατερὸς Διομήδης</line><line>πὰρ νηῶν πρὸς τεῖχος ἀπώσεται, ἤ κεν ἐγὼ τὸν</line><line>χαλκῷ δῃώσας ἔναρα βροτόεντα φέρωμαι.</line><line>αὔριον ἣν ἀρετὴν διαείσεται, εἴ κ' ἐμὸν ἔγχος</line><line>μείνῃ ἐπερχόμενον: ἀλλ' ἐν πρώτοισιν ὀΐω</line><line>κείσεται οὐτηθείς, πολέες δ' ἀμφ' αὐτὸν ἑταῖροι</line><line>ἠελίου ἀνιόντος ἐς αὔριον: εἰ γὰρ ἐγὼν ὣς</line><line>εἴην ἀθάνατος καὶ ἀγήρως ἤματα πάντα,</line><line>τιοίμην δ' ὡς τίετ' Ἀθηναίη καὶ Ἀπόλλων,</line><line>ὡς νῦν ἡμέρη ἥδε κακὸν φέρει Ἀργείοισιν.</line><line>ὣς Ἕκτωρ ἀγόρευ', ἐπὶ δὲ Τρῶες κελάδησαν.</line><line>οἳ δ' ἵππους μὲν λῦσαν ὑπὸ ζυγοῦ ἱδρώοντας,</line><line>δῆσαν δ' ἱμάντεσσι παρ' ἅρμασιν οἷσιν ἕκαστος:</line><line>ἐκ πόλιος δ' ἄξοντο βόας καὶ ἴφια μῆλα</line><line>καρπαλίμως, οἶνον δὲ μελίφρονα οἰνίζοντο,</line><line>σῖτόν τ' ἐκ μεγάρων, ἐπὶ δὲ ξύλα πολλὰ λέγοντο.</line><line>κνίσην δ' ἐκ πεδίου ἄνεμοι φέρον οὐρανὸν εἴσω.</line><line>οἳ δὲ μέγα φρονέοντες ἐπὶ πτολέμοιο γεφύρας</line><line>εἴατο παννύχιοι, πυρὰ δέ σφισι καίετο πολλά.</line><line>ὡς δ' ὅτ' ἐν οὐρανῷ ἄστρα φαεινὴν ἀμφὶ σελήνην</line><line>φαίνετ' ἀριπρεπέα, ὅτε τ' ἔπλετο νήνεμος αἰθήρ:</line><line>ἔκ τ' ἔφανεν πᾶσαι σκοπιαὶ καὶ πρώονες ἄκροι</line><line>καὶ νάπαι: οὐρανόθεν δ' ἄρ' ὑπερράγη ἄσπετος αἰθήρ,</line><line>πάντα δὲ εἴδεται ἄστρα, γέγηθε δέ τε φρένα ποιμήν:</line><line>τόσσα μεσηγὺ νεῶν ἠδὲ Ξάνθοιο ῥοάων</line><line>Τρώων καιόντων πυρὰ φαίνετο Ἰλιόθι πρό.</line><line>χίλι' ἄρ' ἐν πεδίῳ πυρὰ καίετο, πὰρ δὲ ἑκάστῳ</line><line>εἴατο πεντήκοντα σέλᾳ πυρὸς αἰθομένοιο.</line><line>ἵπποι δὲ κρῖ λευκὸν ἐρεπτόμενοι καὶ ὀλύρας</line><line>ἑσταότες παρ' ὄχεσφιν ἐΰθρονον Ἠῶ μίμνον.</line><line>ὣς οἱ μὲν Τρῶες φυλακὰς ἔχον: αὐτὰρ Ἀχαιοὺς</line><line>θεσπεσίη ἔχε φύζα φόβου κρυόεντος ἑταίρη,</line><line>πένθεϊ δ' ἀτλήτῳ βεβολήατο πάντες ἄριστοι.</line><line>ὡς δ' ἄνεμοι δύο πόντον ὀρίνετον ἰχθυόεντα</line><line>Βορέης καὶ Ζέφυρος, τώ τε Θρῄκηθεν ἄητον</line><line>ἐλθόντ' ἐξαπίνης: ἄμυδις δέ τε κῦμα κελαινὸν</line><line>κορθύεται, πολλὸν δὲ παρὲξ ἅλα φῦκος ἔχευεν:</line><line>ὣς ἐδαΐζετο θυμὸς ἐνὶ στήθεσσιν Ἀχαιῶν.</line><line>Ἀτρεΐδης δ' ἄχεϊ μεγάλῳ βεβολημένος ἦτορ</line><line>φοίτα κηρύκεσσι λιγυφθόγγοισι κελεύων</line><line>κλήδην εἰς ἀγορὴν κικλήσκειν ἄνδρα ἕκαστον,</line><line>μὴ δὲ βοᾶν: αὐτὸς δὲ μετὰ πρώτοισι πονεῖτο.</line><line>ἷζον δ' εἰν ἀγορῇ τετιηότες: ἂν δ' Ἀγαμέμνων</line><line>ἵστατο δάκρυ χέων ὥς τε κρήνη μελάνυδρος</line><line>ἥ τε κατ' αἰγίλιπος πέτρης δνοφερὸν χέει ὕδωρ:</line><line>ὣς ὃ βαρὺ στενάχων ἔπε' Ἀργείοισι μετηύδα:</line><line>ὦ φίλοι Ἀργείων ἡγήτορες ἠδὲ μέδοντες</line><line>Ζεύς με μέγα Κρονίδης ἄτῃ ἐνέδησε βαρείῃ</line><line>σχέτλιος, ὃς τότε μέν μοι ὑπέσχετο καὶ κατένευσεν</line><line>Ἴλιον ἐκπέρσαντ' εὐτείχεον ἀπονέεσθαι,</line><line>νῦν δὲ κακὴν ἀπάτην βουλεύσατο, καί με κελεύει</line><line>δυσκλέα Ἄργος ἱκέσθαι, ἐπεὶ πολὺν ὤλεσα λαόν.</line><line>οὕτω που Διὶ μέλλει ὑπερμενέϊ φίλον εἶναι,</line><line>ὃς δὴ πολλάων πολίων κατέλυσε κάρηνα</line><line>ἠδ' ἔτι καὶ λύσει: τοῦ γὰρ κράτος ἐστὶ μέγιστον.</line><line>ἀλλ' ἄγεθ' ὡς ἂν ἐγὼ εἴπω πειθώμεθα πάντες:</line><line>φεύγωμεν σὺν νηυσὶ φίλην ἐς πατρίδα γαῖαν:</line><line>οὐ γὰρ ἔτι Τροίην αἱρήσομεν εὐρυάγυιαν.</line><line>ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ.</line><line>δὴν δ' ἄνεῳ ἦσαν τετιηότες υἷες Ἀχαιῶν:</line><line>ὀψὲ δὲ δὴ μετέειπε βοὴν ἀγαθὸς Διομήδης:</line><line>Ἀτρεΐδη σοὶ πρῶτα μαχήσομαι ἀφραδέοντι,</line><line>ἣ θέμις ἐστὶν ἄναξ ἀγορῇ: σὺ δὲ μή τι χολωθῇς.</line><line>ἀλκὴν μέν μοι πρῶτον ὀνείδισας ἐν Δαναοῖσι</line><line>φὰς ἔμεν ἀπτόλεμον καὶ ἀνάλκιδα: ταῦτα δὲ πάντα</line><line>ἴσασ' Ἀργείων ἠμὲν νέοι ἠδὲ γέροντες.</line><line>σοὶ δὲ διάνδιχα δῶκε Κρόνου πάϊς ἀγκυλομήτεω:</line><line>σκήπτρῳ μέν τοι δῶκε τετιμῆσθαι περὶ πάντων,</line><line>ἀλκὴν δ' οὔ τοι δῶκεν, ὅ τε κράτος ἐστὶ μέγιστον.</line><line>δαιμόνι' οὕτω που μάλα ἔλπεαι υἷας Ἀχαιῶν</line><line>ἀπτολέμους τ' ἔμεναι καὶ ἀνάλκιδας ὡς ἀγορεύεις;</line><line>εἰ δέ τοι αὐτῷ θυμὸς ἐπέσσυται ὥς τε νέεσθαι</line><line>ἔρχεο: πάρ τοι ὁδός, νῆες δέ τοι ἄγχι θαλάσσης</line><line>ἑστᾶσ', αἵ τοι ἕποντο Μυκήνηθεν μάλα πολλαί.</line><line>ἀλλ' ἄλλοι μενέουσι κάρη κομόωντες Ἀχαιοὶ</line><line>εἰς ὅ κέ περ Τροίην διαπέρσομεν. εἰ δὲ καὶ αὐτοὶ</line><line>φευγόντων σὺν νηυσὶ φίλην ἐς πατρίδα γαῖαν:</line><line>νῶϊ δ' ἐγὼ Σθένελός τε μαχησόμεθ' εἰς ὅ κε τέκμωρ</line><line>Ἰλίου εὕρωμεν: σὺν γὰρ θεῷ εἰλήλουθμεν.</line><line>ὣς ἔφαθ', οἳ δ' ἄρα πάντες ἐπίαχον υἷες Ἀχαιῶν</line><line>μῦθον ἀγασσάμενοι Διομήδεος ἱπποδάμοιο.</line><line>τοῖσι δ' ἀνιστάμενος μετεφώνεεν ἱππότα Νέστωρ:</line><line>Τυδεΐδη περὶ μὲν πολέμῳ ἔνι καρτερός ἐσσι,</line><line>καὶ βουλῇ μετὰ πάντας ὁμήλικας ἔπλευ ἄριστος.</line><line>οὔ τίς τοι τὸν μῦθον ὀνόσσεται ὅσσοι Ἀχαιοί,</line><line>οὐδὲ πάλιν ἐρέει: ἀτὰρ οὐ τέλος ἵκεο μύθων.</line><line>ἦ μὲν καὶ νέος ἐσσί, ἐμὸς δέ κε καὶ πάϊς εἴης</line><line>ὁπλότατος γενεῆφιν: ἀτὰρ πεπνυμένα βάζεις</line><line>Ἀργείων βασιλῆας, ἐπεὶ κατὰ μοῖραν ἔειπες.</line><line>ἀλλ' ἄγ' ἐγών, ὃς σεῖο γεραίτερος εὔχομαι εἶναι,</line><line>ἐξείπω καὶ πάντα διίξομαι: οὐδέ κέ τίς μοι</line><line>μῦθον ἀτιμήσει', οὐδὲ κρείων Ἀγαμέμνων.</line><line>ἀφρήτωρ ἀθέμιστος ἀνέστιός ἐστιν ἐκεῖνος</line><line>ὃς πολέμου ἔραται ἐπιδημίου ὀκρυόεντος.</line><line>ἀλλ' ἤτοι νῦν μὲν πειθώμεθα νυκτὶ μελαίνῃ</line><line>δόρπά τ' ἐφοπλισόμεσθα: φυλακτῆρες δὲ ἕκαστοι</line><line>λεξάσθων παρὰ τάφρον ὀρυκτὴν τείχεος ἐκτός.</line><line>κούροισιν μὲν ταῦτ' ἐπιτέλλομαι: αὐτὰρ ἔπειτα</line><line>Ἀτρεΐδη σὺ μὲν ἄρχε: σὺ γὰρ βασιλεύτατός ἐσσι.</line><line>δαίνυ δαῖτα γέρουσιν: ἔοικέ τοι, οὔ τοι ἀεικές.</line><line>πλεῖαί τοι οἴνου κλισίαι, τὸν νῆες Ἀχαιῶν</line><line>ἠμάτιαι Θρῄκηθεν ἐπ' εὐρέα πόντον ἄγουσι:</line><line>πᾶσά τοί ἐσθ' ὑποδεξίη, πολέεσσι δ' ἀνάσσεις.</line><line>πολλῶν δ' ἀγρομένων τῷ πείσεαι ὅς κεν ἀρίστην</line><line>βουλὴν βουλεύσῃ: μάλα δὲ χρεὼ πάντας Ἀχαιοὺς</line><line>ἐσθλῆς καὶ πυκινῆς, ὅτι δήϊοι ἐγγύθι νηῶν</line><line>καίουσιν πυρὰ πολλά: τίς ἂν τάδε γηθήσειε;</line><line>νὺξ δ' ἧδ' ἠὲ διαρραίσει στρατὸν ἠὲ σαώσει.</line><line>ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο.</line><line>ἐκ δὲ φυλακτῆρες σὺν τεύχεσιν ἐσσεύοντο</line><line>ἀμφί τε Νεστορίδην Θρασυμήδεα ποιμένα λαῶν,</line><line>ἠδ' ἀμφ' Ἀσκάλαφον καὶ Ἰάλμενον υἷας Ἄρηος</line><line>ἀμφί τε Μηριόνην Ἀφαρῆά τε Δηΐπυρόν τε,</line><line>ἠδ' ἀμφὶ Κρείοντος υἱὸν Λυκομήδεα δῖον.</line><line>ἕπτ' ἔσαν ἡγεμόνες φυλάκων, ἑκατὸν δὲ ἑκάστῳ</line><line>κοῦροι ἅμα στεῖχον δολίχ' ἔγχεα χερσὶν ἔχοντες:</line><line>κὰδ δὲ μέσον τάφρου καὶ τείχεος ἷζον ἰόντες:</line><line>ἔνθα δὲ πῦρ κήαντο, τίθεντο δὲ δόρπα ἕκαστος.</line><line>Ἀτρεΐδης δὲ γέροντας ἀολλέας ἦγεν Ἀχαιῶν</line><line>ἐς κλισίην, παρὰ δέ σφι τίθει μενοεικέα δαῖτα.</line><line>οἳ δ' ἐπ' ὀνείαθ' ἑτοῖμα προκείμενα χεῖρας ἴαλλον.</line><line>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</line><line>τοῖς ὁ γέρων πάμπρωτος ὑφαίνειν ἤρχετο μῆτιν</line><line>Νέστωρ, οὗ καὶ πρόσθεν ἀρίστη φαίνετο βουλή:</line><line>ὅ σφιν ἐϋφρονέων ἀγορήσατο καὶ μετέειπεν:</line><line>Ἀτρεΐδη κύδιστε ἄναξ ἀνδρῶν Ἀγάμεμνον</line><line>ἐν σοὶ μὲν λήξω, σέο δ' ἄρξομαι, οὕνεκα πολλῶν</line><line>λαῶν ἐσσι ἄναξ καί τοι Ζεὺς ἐγγυάλιξε</line><line>σκῆπτρόν τ' ἠδὲ θέμιστας, ἵνά σφισι βουλεύῃσθα.</line><line>τώ σε χρὴ περὶ μὲν φάσθαι ἔπος ἠδ' ἐπακοῦσαι,</line><line>κρηῆναι δὲ καὶ ἄλλῳ, ὅτ' ἄν τινα θυμὸς ἀνώγῃ</line><line>εἰπεῖν εἰς ἀγαθόν: σέο δ' ἕξεται ὅττί κεν ἄρχῃ.</line><line>αὐτὰρ ἐγὼν ἐρέω ὥς μοι δοκεῖ εἶναι ἄριστα.</line><line>οὐ γάρ τις νόον ἄλλος ἀμείνονα τοῦδε νοήσει</line><line>οἷον ἐγὼ νοέω ἠμὲν πάλαι ἠδ' ἔτι καὶ νῦν</line><line>ἐξ ἔτι τοῦ ὅτε διογενὲς Βρισηΐδα κούρην</line><line>χωομένου Ἀχιλῆος ἔβης κλισίηθεν ἀπούρας</line><line>οὔ τι καθ' ἡμέτερόν γε νόον: μάλα γάρ τοι ἔγωγε</line><line>πόλλ' ἀπεμυθεόμην: σὺ δὲ σῷ μεγαλήτορι θυμῷ</line><line>εἴξας ἄνδρα φέριστον, ὃν ἀθάνατοί περ ἔτισαν,</line><line>ἠτίμησας, ἑλὼν γὰρ ἔχεις γέρας: ἀλλ' ἔτι καὶ νῦν</line><line>φραζώμεσθ' ὥς κέν μιν ἀρεσσάμενοι πεπίθωμεν</line><line>δώροισίν τ' ἀγανοῖσιν ἔπεσσί τε μειλιχίοισι.</line><line>τὸν δ' αὖτε προσέειπεν ἄναξ ἀνδρῶν Ἀγαμέμνων:</line><line>ὦ γέρον οὔ τι ψεῦδος ἐμὰς ἄτας κατέλεξας:</line><line>ἀασάμην, οὐδ' αὐτὸς ἀναίνομαι. ἀντί νυ πολλῶν</line><line>λαῶν ἐστὶν ἀνὴρ ὅν τε Ζεὺς κῆρι φιλήσῃ,</line><line>ὡς νῦν τοῦτον ἔτισε, δάμασσε δὲ λαὸν Ἀχαιῶν.</line><line>ἀλλ' ἐπεὶ ἀασάμην φρεσὶ λευγαλέῃσι πιθήσας,</line><line>ἂψ ἐθέλω ἀρέσαι δόμεναί τ' ἀπερείσι' ἄποινα.</line><line>ὑμῖν δ' ἐν πάντεσσι περικλυτὰ δῶρ' ὀνομήνω</line><line>ἕπτ' ἀπύρους τρίποδας, δέκα δὲ χρυσοῖο τάλαντα,</line><line>αἴθωνας δὲ λέβητας ἐείκοσι, δώδεκα δ' ἵππους</line><line>πηγοὺς ἀθλοφόρους, οἳ ἀέθλια ποσσὶν ἄροντο.</line><line>οὔ κεν ἀλήϊος εἴη ἀνὴρ ᾧ τόσσα γένοιτο,</line><line>οὐδέ κεν ἀκτήμων ἐριτίμοιο χρυσοῖο,</line><line>ὅσσά μοι ἠνείκαντο ἀέθλια μώνυχες ἵπποι.</line><line>δώσω δ' ἑπτὰ γυναῖκας ἀμύμονα ἔργα ἰδυίας</line><line>Λεσβίδας, ἃς ὅτε Λέσβον ἐϋκτιμένην ἕλεν αὐτὸς</line><line>ἐξελόμην, αἳ κάλλει ἐνίκων φῦλα γυναικῶν.</line><line>τὰς μέν οἱ δώσω, μετὰ δ' ἔσσεται ἣν τότ' ἀπηύρων</line><line>κούρη Βρισῆος: ἐπὶ δὲ μέγαν ὅρκον ὀμοῦμαι</line><line>μή ποτε τῆς εὐνῆς ἐπιβήμεναι ἠδὲ μιγῆναι,</line><line>ἣ θέμις ἀνθρώπων πέλει ἀνδρῶν ἠδὲ γυναικῶν.</line><line>ταῦτα μὲν αὐτίκα πάντα παρέσσεται: εἰ δέ κεν αὖτε</line><line>ἄστυ μέγα Πριάμοιο θεοὶ δώωσ' ἀλαπάξαι,</line><line>νῆα ἅλις χρυσοῦ καὶ χαλκοῦ νηησάσθω</line><line>εἰσελθών, ὅτε κεν δατεώμεθα ληΐδ' Ἀχαιοί,</line><line>Τρωϊάδας δὲ γυναῖκας ἐείκοσιν αὐτὸς ἑλέσθω,</line><line>αἴ κε μετ' Ἀργείην Ἑλένην κάλλισται ἔωσιν.</line><line>εἰ δέ κεν Ἄργος ἱκοίμεθ' Ἀχαιϊκὸν οὖθαρ ἀρούρης</line><line>γαμβρός κέν μοι ἔοι: τίσω δέ μιν ἶσον Ὀρέστῃ,</line><line>ὅς μοι τηλύγετος τρέφεται θαλίῃ ἔνι πολλῇ.</line><line>τρεῖς δέ μοί εἰσι θύγατρες ἐνὶ μεγάρῳ εὐπήκτῳ</line><line>Χρυσόθεμις καὶ Λαοδίκη καὶ Ἰφιάνασσα,</line><line>τάων ἥν κ' ἐθέλῃσι φίλην ἀνάεδνον ἀγέσθω</line><line>πρὸς οἶκον Πηλῆος: ἐγὼ δ' ἐπὶ μείλια δώσω</line><line>πολλὰ μάλ', ὅσσ' οὔ πώ τις ἑῇ ἐπέδωκε θυγατρί:</line><line>ἑπτὰ δέ οἱ δώσω εὖ ναιόμενα πτολίεθρα</line><line>Καρδαμύλην Ἐνόπην τε καὶ Ἱρὴν ποιήεσσαν</line><line>Φηράς τε ζαθέας ἠδ' Ἄνθειαν βαθύλειμον</line><line>καλήν τ' Αἴπειαν καὶ Πήδασον ἀμπελόεσσαν.</line><line>πᾶσαι δ' ἐγγὺς ἁλός, νέαται Πύλου ἠμαθόεντος:</line><line>ἐν δ' ἄνδρες ναίουσι πολύρρηνες πολυβοῦται,</line><line>οἵ κέ ἑ δωτίνῃσι θεὸν ὣς τιμήσουσι</line><line>καί οἱ ὑπὸ σκήπτρῳ λιπαρὰς τελέουσι θέμιστας.</line><line>ταῦτά κέ οἱ τελέσαιμι μεταλήξαντι χόλοιο.</line><line>δμηθήτω: Ἀΐδης τοι ἀμείλιχος ἠδ' ἀδάμαστος,</line><line>τοὔνεκα καί τε βροτοῖσι θεῶν ἔχθιστος ἁπάντων:</line><line>καί μοι ὑποστήτω ὅσσον βασιλεύτερός εἰμι</line><line>ἠδ' ὅσσον γενεῇ προγενέστερος εὔχομαι εἶναι.</line><line>τὸν δ' ἠμείβετ' ἔπειτα Γερήνιος ἱππότα Νέστωρ:</line><line>Ἀτρεΐδη κύδιστε ἄναξ ἀνδρῶν Ἀγάμεμνον</line><line>δῶρα μὲν οὐκέτ' ὀνοστὰ διδοῖς Ἀχιλῆϊ ἄνακτι:</line><line>ἀλλ' ἄγετε κλητοὺς ὀτρύνομεν, οἵ κε τάχιστα</line><line>ἔλθωσ' ἐς κλισίην Πηληϊάδεω Ἀχιλῆος.</line><line>εἰ δ' ἄγε τοὺς ἂν ἐγὼ ἐπιόψομαι οἳ δὲ πιθέσθων.</line><line>Φοῖνιξ μὲν πρώτιστα Διῒ φίλος ἡγησάσθω,</line><line>αὐτὰρ ἔπειτ' Αἴας τε μέγας καὶ δῖος Ὀδυσσεύς:</line><line>κηρύκων δ' Ὀδίος τε καὶ Εὐρυβάτης ἅμ' ἑπέσθων.</line><line>φέρτε δὲ χερσὶν ὕδωρ, εὐφημῆσαί τε κέλεσθε,</line><line>ὄφρα Διὶ Κρονίδῃ ἀρησόμεθ', αἴ κ' ἐλεήσῃ.</line><line>ὣς φάτο, τοῖσι δὲ πᾶσιν ἑαδότα μῦθον ἔειπεν.</line><line>αὐτίκα κήρυκες μὲν ὕδωρ ἐπὶ χεῖρας ἔχευαν,</line><line>κοῦροι δὲ κρητῆρας ἐπεστέψαντο ποτοῖο,</line><line>νώμησαν δ' ἄρα πᾶσιν ἐπαρξάμενοι δεπάεσσιν.</line><line>αὐτὰρ ἐπεὶ σπεῖσάν τ' ἔπιόν θ' ὅσον ἤθελε θυμός,</line><line>ὁρμῶντ' ἐκ κλισίης Ἀγαμέμνονος Ἀτρεΐδαο.</line><line>τοῖσι δὲ πόλλ' ἐπέτελλε Γερήνιος ἱππότα Νέστωρ</line><line>δενδίλλων ἐς ἕκαστον, Ὀδυσσῆϊ δὲ μάλιστα,</line><line>πειρᾶν ὡς πεπίθοιεν ἀμύμονα Πηλεΐωνα.</line><line>τὼ δὲ βάτην παρὰ θῖνα πολυφλοίσβοιο θαλάσσης</line><line>πολλὰ μάλ' εὐχομένω γαιηόχῳ ἐννοσιγαίῳ</line><line>ῥηϊδίως πεπιθεῖν μεγάλας φρένας Αἰακίδαο.</line><line>Μυρμιδόνων δ' ἐπί τε κλισίας καὶ νῆας ἱκέσθην,</line><line>τὸν δ' εὗρον φρένα τερπόμενον φόρμιγγι λιγείῃ</line><line>καλῇ δαιδαλέῃ, ἐπὶ δ' ἀργύρεον ζυγὸν ἦεν,</line><line>τὴν ἄρετ' ἐξ ἐνάρων πόλιν Ἠετίωνος ὀλέσσας:</line><line>τῇ ὅ γε θυμὸν ἔτερπεν, ἄειδε δ' ἄρα κλέα ἀνδρῶν.</line><line>Πάτροκλος δέ οἱ οἶος ἐναντίος ἧστο σιωπῇ,</line><line>δέγμενος Αἰακίδην ὁπότε λήξειεν ἀείδων,</line><line>τὼ δὲ βάτην προτέρω, ἡγεῖτο δὲ δῖος Ὀδυσσεύς,</line><line>στὰν δὲ πρόσθ' αὐτοῖο: ταφὼν δ' ἀνόρουσεν Ἀχιλλεὺς</line><line>αὐτῇ σὺν φόρμιγγι λιπὼν ἕδος ἔνθα θάασσεν.</line><line>ὣς δ' αὔτως Πάτροκλος, ἐπεὶ ἴδε φῶτας, ἀνέστη.</line><line>τὼ καὶ δεικνύμενος προσέφη πόδας ὠκὺς Ἀχιλλεύς:</line><line>χαίρετον: ἦ φίλοι ἄνδρες ἱκάνετον ἦ τι μάλα χρεώ,</line><line>οἵ μοι σκυζομένῳ περ Ἀχαιῶν φίλτατοί ἐστον.</line><line>ὣς ἄρα φωνήσας προτέρω ἄγε δῖος Ἀχιλλεύς,</line><line>εἷσεν δ' ἐν κλισμοῖσι τάπησί τε πορφυρέοισιν.</line><line>αἶψα δὲ Πάτροκλον προσεφώνεεν ἐγγὺς ἐόντα:</line><line>μείζονα δὴ κρητῆρα Μενοιτίου υἱὲ καθίστα,</line><line>ζωρότερον δὲ κέραιε, δέπας δ' ἔντυνον ἑκάστῳ:</line><line>οἳ γὰρ φίλτατοι ἄνδρες ἐμῷ ὑπέασι μελάθρῳ.</line><line>ὣς φάτο, Πάτροκλος δὲ φίλῳ ἐπεπείθεθ' ἑταίρῳ.</line><line>αὐτὰρ ὅ γε κρεῖον μέγα κάββαλεν ἐν πυρὸς αὐγῇ,</line><line>ἐν δ' ἄρα νῶτον ἔθηκ' ὄϊος καὶ πίονος αἰγός,</line><line>ἐν δὲ συὸς σιάλοιο ῥάχιν τεθαλυῖαν ἀλοιφῇ.</line><line>τῷ δ' ἔχεν Αὐτομέδων, τάμνεν δ' ἄρα δῖος Ἀχιλλεύς.</line><line>καὶ τὰ μὲν εὖ μίστυλλε καὶ ἀμφ' ὀβελοῖσιν ἔπειρε,</line><line>πῦρ δὲ Μενοιτιάδης δαῖεν μέγα ἰσόθεος φώς.</line><line>αὐτὰρ ἐπεὶ κατὰ πῦρ ἐκάη καὶ φλὸξ ἐμαράνθη,</line><line>ἀνθρακιὴν στορέσας ὀβελοὺς ἐφύπερθε τάνυσσε,</line><line>πάσσε δ' ἁλὸς θείοιο κρατευτάων ἐπαείρας.</line><line>αὐτὰρ ἐπεί ῥ' ὤπτησε καὶ εἰν ἐλεοῖσιν ἔχευε,</line><line>Πάτροκλος μὲν σῖτον ἑλὼν ἐπένειμε τραπέζῃ</line><line>καλοῖς ἐν κανέοισιν, ἀτὰρ κρέα νεῖμεν Ἀχιλλεύς.</line><line>αὐτὸς δ' ἀντίον ἷζεν Ὀδυσσῆος θείοιο</line><line>τοίχου τοῦ ἑτέροιο, θεοῖσι δὲ θῦσαι ἀνώγει</line><line>Πάτροκλον ὃν ἑταῖρον: ὃ δ' ἐν πυρὶ βάλλε θυηλάς.</line><line>οἳ δ' ἐπ' ὀνείαθ' ἑτοῖμα προκείμενα χεῖρας ἴαλλον.</line><line>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</line><line>νεῦσ' Αἴας Φοίνικι: νόησε δὲ δῖος Ὀδυσσεύς,</line><line>πλησάμενος δ' οἴνοιο δέπας δείδεκτ' Ἀχιλῆα:</line><line>χαῖρ' Ἀχιλεῦ: δαιτὸς μὲν ἐΐσης οὐκ ἐπιδευεῖς</line><line>ἠμὲν ἐνὶ κλισίῃ Ἀγαμέμνονος Ἀτρεΐδαο</line><line>ἠδὲ καὶ ἐνθάδε νῦν, πάρα γὰρ μενοεικέα πολλὰ</line><line>δαίνυσθ': ἀλλ' οὐ δαιτὸς ἐπηράτου ἔργα μέμηλεν,</line><line>ἀλλὰ λίην μέγα πῆμα διοτρεφὲς εἰσορόωντες</line><line>δείδιμεν: ἐν δοιῇ δὲ σαωσέμεν ἢ ἀπολέσθαι</line><line>νῆας ἐϋσσέλμους, εἰ μὴ σύ γε δύσεαι ἀλκήν.</line><line>ἐγγὺς γὰρ νηῶν καὶ τείχεος αὖλιν ἔθεντο</line><line>Τρῶες ὑπέρθυμοι τηλεκλειτοί τ' ἐπίκουροι</line><line>κηάμενοι πυρὰ πολλὰ κατὰ στρατόν, οὐδ' ἔτι φασὶ</line><line>σχήσεσθ', ἀλλ' ἐν νηυσὶ μελαίνῃσιν πεσέεσθαι.</line><line>Ζεὺς δέ σφι Κρονίδης ἐνδέξια σήματα φαίνων</line><line>ἀστράπτει: Ἕκτωρ δὲ μέγα σθένεϊ βλεμεαίνων</line><line>μαίνεται ἐκπάγλως πίσυνος Διί, οὐδέ τι τίει</line><line>ἀνέρας οὐδὲ θεούς: κρατερὴ δέ ἑ λύσσα δέδυκεν.</line><line>ἀρᾶται δὲ τάχιστα φανήμεναι Ἠῶ δῖαν:</line><line>στεῦται γὰρ νηῶν ἀποκόψειν ἄκρα κόρυμβα</line><line>αὐτάς τ' ἐμπρήσειν μαλεροῦ πυρός, αὐτὰρ Ἀχαιοὺς</line><line>δῃώσειν παρὰ τῇσιν ὀρινομένους ὑπὸ καπνοῦ.</line><line>ταῦτ' αἰνῶς δείδοικα κατὰ φρένα, μή οἱ ἀπειλὰς</line><line>ἐκτελέσωσι θεοί, ἡμῖν δὲ δὴ αἴσιμον εἴη</line><line>φθίσθαι ἐνὶ Τροίῃ ἑκὰς Ἄργεος ἱπποβότοιο.</line><line>ἀλλ' ἄνα εἰ μέμονάς γε καὶ ὀψέ περ υἷας Ἀχαιῶν</line><line>τειρομένους ἐρύεσθαι ὑπὸ Τρώων ὀρυμαγδοῦ.</line><line>αὐτῷ τοι μετόπισθ' ἄχος ἔσσεται, οὐδέ τι μῆχος</line><line>ῥεχθέντος κακοῦ ἔστ' ἄκος εὑρεῖν: ἀλλὰ πολὺ πρὶν</line><line>φράζευ ὅπως Δαναοῖσιν ἀλεξήσεις κακὸν ἦμαρ.</line><line>ὦ πέπον ἦ μὲν σοί γε πατὴρ ἐπετέλλετο Πηλεὺς</line><line>ἤματι τῷ ὅτε σ' ἐκ Φθίης Ἀγαμέμνονι πέμπε:</line><line>τέκνον ἐμὸν κάρτος μὲν Ἀθηναίη τε καὶ Ἥρη</line><line>δώσουσ' αἴ κ' ἐθέλωσι, σὺ δὲ μεγαλήτορα θυμὸν</line><line>ἴσχειν ἐν στήθεσσι: φιλοφροσύνη γὰρ ἀμείνων:</line><line>ληγέμεναι δ' ἔριδος κακομηχάνου, ὄφρά σε μᾶλλον</line><line>τίωσ' Ἀργείων ἠμὲν νέοι ἠδὲ γέροντες.</line><line>ὣς ἐπέτελλ' ὃ γέρων, σὺ δὲ λήθεαι: ἀλλ' ἔτι καὶ νῦν</line><line>παύε', ἔα δὲ χόλον θυμαλγέα: σοὶ δ' Ἀγαμέμνων</line><line>ἄξια δῶρα δίδωσι μεταλήξαντι χόλοιο.</line><line>εἰ δὲ σὺ μέν μευ ἄκουσον, ἐγὼ δέ κέ τοι καταλέξω</line><line>ὅσσά τοι ἐν κλισίῃσιν ὑπέσχετο δῶρ' Ἀγαμέμνων:</line><line>ἕπτ' ἀπύρους τρίποδας, δέκα δὲ χρυσοῖο τάλαντα,</line><line>αἴθωνας δὲ λέβητας ἐείκοσι, δώδεκα δ' ἵππους</line><line>πηγοὺς ἀθλοφόρους, οἳ ἀέθλια ποσσὶν ἄροντο.</line><line>οὔ κεν ἀλήϊος εἴη ἀνὴρ ᾧ τόσσα γένοιτο</line><line>οὐδέ κεν ἀκτήμων ἐριτίμοιο χρυσοῖο,</line><line>ὅσσ' Ἀγαμέμνονος ἵπποι ἀέθλια ποσσὶν ἄροντο.</line><line>δώσει δ' ἑπτὰ γυναῖκας ἀμύμονα ἔργα ἰδυίας</line><line>Λεσβίδας, ἃς ὅτε Λέσβον ἐϋκτιμένην ἕλες αὐτὸς</line><line>ἐξέλεθ', αἳ τότε κάλλει ἐνίκων φῦλα γυναικῶν.</line><line>τὰς μέν τοι δώσει, μετὰ δ' ἔσσεται ἣν τότ' ἀπηύρα</line><line>κούρη Βρισῆος: ἐπὶ δὲ μέγαν ὅρκον ὀμεῖται</line><line>μή ποτε τῆς εὐνῆς ἐπιβήμεναι ἠδὲ μιγῆναι</line><line>ἣ θέμις ἐστὶν ἄναξ ἤτ' ἀνδρῶν ἤτε γυναικῶν.</line><line>ταῦτα μὲν αὐτίκα πάντα παρέσσεται: εἰ δέ κεν αὖτε</line><line>ἄστυ μέγα Πριάμοιο θεοὶ δώωσ' ἀλαπάξαι,</line><line>νῆα ἅλις χρυσοῦ καὶ χαλκοῦ νηήσασθαι</line><line>εἰσελθών, ὅτε κεν δατεώμεθα ληΐδ' Ἀχαιοί,</line><line>Τρωϊάδας δὲ γυναῖκας ἐείκοσιν αὐτὸς ἑλέσθαι,</line><line>αἵ κε μετ' Ἀργείην Ἑλένην κάλλισται ἔωσιν.</line><line>εἰ δέ κεν Ἄργος ἱκοίμεθ' Ἀχαιϊκὸν οὖθαρ ἀρούρης</line><line>γαμβρός κέν οἱ ἔοις: τίσει δέ σε ἶσον Ὀρέστῃ,</line><line>ὅς οἱ τηλύγετος τρέφεται θαλίῃ ἔνι πολλῇ.</line><line>τρεῖς δέ οἵ εἰσι θύγατρες ἐνὶ μεγάρῳ εὐπήκτῳ</line><line>Χρυσόθεμις καὶ Λαοδίκη καὶ Ἰφιάνασσα,</line><line>τάων ἥν κ' ἐθέλῃσθα φίλην ἀνάεδνον ἄγεσθαι</line><line>πρὸς οἶκον Πηλῆος: ὃ δ' αὖτ' ἐπὶ μείλια δώσει</line><line>πολλὰ μάλ', ὅσσ' οὔ πώ τις ἑῇ ἐπέδωκε θυγατρί:</line><line>ἑπτὰ δέ τοι δώσει εὖ ναιόμενα πτολίεθρα</line><line>Καρδαμύλην Ἐνόπην τε καὶ Ἱρὴν ποιήεσσαν</line><line>Φηράς τε ζαθέας ἠδ' Ἄνθειαν βαθύλειμον</line><line>καλήν τ' Αἴπειαν καὶ Πήδασον ἀμπελόεσσαν.</line><line>πᾶσαι δ' ἐγγὺς ἁλός, νέαται Πύλου ἠμαθόεντος:</line><line>ἐν δ' ἄνδρες ναίουσι πολύρρηνες πολυβοῦται,</line><line>οἵ κέ σε δωτίνῃσι θεὸν ὣς τιμήσουσι</line><line>καί τοι ὑπὸ σκήπτρῳ λιπαρὰς τελέουσι θέμιστας.</line><line>ταῦτά κέ τοι τελέσειε μεταλήξαντι χόλοιο.</line><line>εἰ δέ τοι Ἀτρεΐδης μὲν ἀπήχθετο κηρόθι μᾶλλον</line><line>αὐτὸς καὶ τοῦ δῶρα, σὺ δ' ἄλλους περ Παναχαιοὺς</line><line>τειρομένους ἐλέαιρε κατὰ στρατόν, οἵ σε θεὸν ὣς</line><line>τίσουσ': ἦ γάρ κέ σφι μάλα μέγα κῦδος ἄροιο:</line><line>νῦν γάρ χ' Ἕκτορ' ἕλοις, ἐπεὶ ἂν μάλα τοι σχεδὸν ἔλθοι</line><line>λύσσαν ἔχων ὀλοήν, ἐπεὶ οὔ τινά φησιν ὁμοῖον</line><line>οἷ ἔμεναι Δαναῶν οὓς ἐνθάδε νῆες ἔνεικαν.</line><line>τὸν δ' ἀπαμειβόμενος προσέφη πόδας ὠκὺς Ἀχιλλεύς:</line><line>διογενὲς Λαερτιάδη πολυμήχαν' Ὀδυσσεῦ</line><line>χρὴ μὲν δὴ τὸν μῦθον ἀπηλεγέως ἀποειπεῖν,</line><line>ᾗ περ δὴ φρονέω τε καὶ ὡς τετελεσμένον ἔσται,</line><line>ὡς μή μοι τρύζητε παρήμενοι ἄλλοθεν ἄλλος.</line><line>ἐχθρὸς γάρ μοι κεῖνος ὁμῶς Ἀΐδαο πύλῃσιν</line><line>ὅς χ' ἕτερον μὲν κεύθῃ ἐνὶ φρεσίν, ἄλλο δὲ εἴπῃ.</line><line>αὐτὰρ ἐγὼν ἐρέω ὥς μοι δοκεῖ εἶναι ἄριστα:</line><line>οὔτ' ἔμεγ' Ἀτρεΐδην Ἀγαμέμνονα πεισέμεν οἴω</line><line>οὔτ' ἄλλους Δαναούς, ἐπεὶ οὐκ ἄρα τις χάρις ἦεν</line><line>μάρνασθαι δηΐοισιν ἐπ' ἀνδράσι νωλεμὲς αἰεί.</line><line>ἴση μοῖρα μένοντι καὶ εἰ μάλα τις πολεμίζοι:</line><line>ἐν δὲ ἰῇ τιμῇ ἠμὲν κακὸς ἠδὲ καὶ ἐσθλός:</line><line>κάτθαν' ὁμῶς ὅ τ' ἀεργὸς ἀνὴρ ὅ τε πολλὰ ἐοργώς.</line><line>οὐδέ τί μοι περίκειται, ἐπεὶ πάθον ἄλγεα θυμῷ</line><line>αἰεὶ ἐμὴν ψυχὴν παραβαλλόμενος πολεμίζειν.</line><line>ὡς δ' ὄρνις ἀπτῆσι νεοσσοῖσι προφέρῃσι</line><line>μάστακ' ἐπεί κε λάβῃσι, κακῶς δ' ἄρα οἱ πέλει αὐτῇ,</line><line>ὣς καὶ ἐγὼ πολλὰς μὲν ἀΰπνους νύκτας ἴαυον,</line><line>ἤματα δ' αἱματόεντα διέπρησσον πολεμίζων</line><line>ἀνδράσι μαρνάμενος ὀάρων ἕνεκα σφετεράων.</line><line>δώδεκα δὴ σὺν νηυσὶ πόλεις ἀλάπαξ' ἀνθρώπων,</line><line>πεζὸς δ' ἕνδεκά φημι κατὰ Τροίην ἐρίβωλον:</line><line>τάων ἐκ πασέων κειμήλια πολλὰ καὶ ἐσθλὰ</line><line>ἐξελόμην, καὶ πάντα φέρων Ἀγαμέμνονι δόσκον</line><line>Ἀτρεΐδῃ: ὃ δ' ὄπισθε μένων παρὰ νηυσὶ θοῇσι</line><line>δεξάμενος διὰ παῦρα δασάσκετο, πολλὰ δ' ἔχεσκεν.</line><line>ἄλλα δ' ἀριστήεσσι δίδου γέρα καὶ βασιλεῦσι:</line><line>τοῖσι μὲν ἔμπεδα κεῖται, ἐμεῦ δ' ἀπὸ μούνου Ἀχαιῶν</line><line>εἵλετ', ἔχει δ' ἄλοχον θυμαρέα: τῇ παριαύων</line><line>τερπέσθω. τί δὲ δεῖ πολεμιζέμεναι Τρώεσσιν</line><line>Ἀργείους; τί δὲ λαὸν ἀνήγαγεν ἐνθάδ' ἀγείρας</line><line>Ἀτρεΐδης; ἦ οὐχ Ἑλένης ἕνεκ' ἠϋκόμοιο;</line><line>ἦ μοῦνοι φιλέουσ' ἀλόχους μερόπων ἀνθρώπων</line><line>Ἀτρεΐδαι; ἐπεὶ ὅς τις ἀνὴρ ἀγαθὸς καὶ ἐχέφρων</line><line>τὴν αὐτοῦ φιλέει καὶ κήδεται, ὡς καὶ ἐγὼ τὴν</line><line>ἐκ θυμοῦ φίλεον δουρικτητήν περ ἐοῦσαν.</line><line>νῦν δ' ἐπεὶ ἐκ χειρῶν γέρας εἵλετο καί μ' ἀπάτησε</line><line>μή μευ πειράτω εὖ εἰδότος: οὐδέ με πείσει.</line><line>ἀλλ' Ὀδυσεῦ σὺν σοί τε καὶ ἄλλοισιν βασιλεῦσι</line><line>φραζέσθω νήεσσιν ἀλεξέμεναι δήϊον πῦρ.</line><line>ἦ μὲν δὴ μάλα πολλὰ πονήσατο νόσφιν ἐμεῖο,</line><line>καὶ δὴ τεῖχος ἔδειμε, καὶ ἤλασε τάφρον ἐπ' αὐτῷ</line><line>εὐρεῖαν μεγάλην, ἐν δὲ σκόλοπας κατέπηξεν:</line><line>ἀλλ' οὐδ' ὧς δύναται σθένος Ἕκτορος ἀνδροφόνοιο</line><line>ἴσχειν: ὄφρα δ' ἐγὼ μετ' Ἀχαιοῖσιν πολέμιζον</line><line>οὐκ ἐθέλεσκε μάχην ἀπὸ τείχεος ὀρνύμεν Ἕκτωρ,</line><line>ἀλλ' ὅσον ἐς Σκαιάς τε πύλας καὶ φηγὸν ἵκανεν:</line><line>ἔνθά ποτ' οἶον ἔμιμνε, μόγις δέ μευ ἔκφυγεν ὁρμήν.</line><line>νῦν δ' ἐπεὶ οὐκ ἐθέλω πολεμιζέμεν Ἕκτορι δίῳ</line><line>αὔριον ἱρὰ Διὶ ῥέξας καὶ πᾶσι θεοῖσι</line><line>νηήσας εὖ νῆας, ἐπὴν ἅλα δὲ προερύσσω,</line><line>ὄψεαι, αἴ κ' ἐθέλῃσθα καὶ αἴ κέν τοι τὰ μεμήλῃ,</line><line>ἦρι μάλ' Ἑλλήσποντον ἐπ' ἰχθυόεντα πλεούσας</line><line>νῆας ἐμάς, ἐν δ' ἄνδρας ἐρεσσέμεναι μεμαῶτας:</line><line>εἰ δέ κεν εὐπλοίην δώῃ κλυτὸς ἐννοσίγαιος</line><line>ἤματί κε τριτάτῳ Φθίην ἐρίβωλον ἱκοίμην.</line><line>ἔστι δέ μοι μάλα πολλά, τὰ κάλλιπον ἐνθάδε ἔρρων:</line><line>ἄλλον δ' ἐνθένδε χρυσὸν καὶ χαλκὸν ἐρυθρὸν</line><line>ἠδὲ γυναῖκας ἐϋζώνους πολιόν τε σίδηρον</line><line>ἄξομαι, ἅσσ' ἔλαχόν γε: γέρας δέ μοι, ὅς περ ἔδωκεν,</line><line>αὖτις ἐφυβρίζων ἕλετο κρείων Ἀγαμέμνων</line><line>Ἀτρεΐδης: τῷ πάντ' ἀγορευέμεν ὡς ἐπιτέλλω</line><line>ἀμφαδόν, ὄφρα καὶ ἄλλοι ἐπισκύζωνται Ἀχαιοὶ</line><line>εἴ τινά που Δαναῶν ἔτι ἔλπεται ἐξαπατήσειν</line><line>αἰὲν ἀναιδείην ἐπιειμένος: οὐδ' ἂν ἔμοιγε</line><line>τετλαίη κύνεός περ ἐὼν εἰς ὦπα ἰδέσθαι:</line><line>οὐδέ τί οἱ βουλὰς συμφράσσομαι, οὐδὲ μὲν ἔργον:</line><line>ἐκ γὰρ δή μ' ἀπάτησε καὶ ἤλιτεν: οὐδ' ἂν ἔτ' αὖτις</line><line>ἐξαπάφοιτ' ἐπέεσσιν: ἅλις δέ οἱ: ἀλλὰ ἕκηλος</line><line>ἐρρέτω: ἐκ γάρ εὑ φρένας εἵλετο μητίετα Ζεύς.</line><line>ἐχθρὰ δέ μοι τοῦ δῶρα, τίω δέ μιν ἐν καρὸς αἴσῃ.</line><line>οὐδ' εἴ μοι δεκάκις τε καὶ εἰκοσάκις τόσα δοίη</line><line>ὅσσά τέ οἱ νῦν ἔστι, καὶ εἴ ποθεν ἄλλα γένοιτο,</line><line>οὐδ' ὅσ' ἐς Ὀρχομενὸν ποτινίσεται, οὐδ' ὅσα Θήβας</line><line>Αἰγυπτίας, ὅθι πλεῖστα δόμοις ἐν κτήματα κεῖται,</line><line>αἵ θ' ἑκατόμπυλοί εἰσι, διηκόσιοι δ' ἀν' ἑκάστας</line><line>ἀνέρες ἐξοιχνεῦσι σὺν ἵπποισιν καὶ ὄχεσφιν:</line><line>οὐδ' εἴ μοι τόσα δοίη ὅσα ψάμαθός τε κόνις τε,</line><line>οὐδέ κεν ὧς ἔτι θυμὸν ἐμὸν πείσει' Ἀγαμέμνων</line><line>πρίν γ' ἀπὸ πᾶσαν ἐμοὶ δόμεναι θυμαλγέα λώβην.</line><line>κούρην δ' οὐ γαμέω Ἀγαμέμνονος Ἀτρεΐδαο,</line><line>οὐδ' εἰ χρυσείῃ Ἀφροδίτῃ κάλλος ἐρίζοι,</line><line>ἔργα δ' Ἀθηναίῃ γλαυκώπιδι ἰσοφαρίζοι:</line><line>οὐδέ μιν ὧς γαμέω: ὃ δ' Ἀχαιῶν ἄλλον ἑλέσθω,</line><line>ὅς τις οἷ τ' ἐπέοικε καὶ ὃς βασιλεύτερός ἐστιν.</line><line>ἢν γὰρ δή με σαῶσι θεοὶ καὶ οἴκαδ' ἵκωμαι,</line><line>Πηλεύς θήν μοι ἔπειτα γυναῖκά γε μάσσεται αὐτός.</line><line>πολλαὶ Ἀχαιΐδες εἰσὶν ἀν' Ἑλλάδα τε Φθίην τε</line><line>κοῦραι ἀριστήων, οἵ τε πτολίεθρα ῥύονται,</line><line>τάων ἥν κ' ἐθέλωμι φίλην ποιήσομ' ἄκοιτιν.</line><line>ἔνθα δέ μοι μάλα πολλὸν ἐπέσσυτο θυμὸς ἀγήνωρ</line><line>γήμαντα μνηστὴν ἄλοχον ἐϊκυῖαν ἄκοιτιν</line><line>κτήμασι τέρπεσθαι τὰ γέρων ἐκτήσατο Πηλεύς:</line><line>οὐ γὰρ ἐμοὶ ψυχῆς ἀντάξιον οὐδ' ὅσα φασὶν</line><line>Ἴλιον ἐκτῆσθαι εὖ ναιόμενον πτολίεθρον</line><line>τὸ πρὶν ἐπ' εἰρήνης, πρὶν ἐλθεῖν υἷας Ἀχαιῶν,</line><line>οὐδ' ὅσα λάϊνος οὐδὸς ἀφήτορος ἐντὸς ἐέργει</line><line>Φοίβου Ἀπόλλωνος Πυθοῖ ἔνι πετρηέσσῃ.</line><line>ληϊστοὶ μὲν γάρ τε βόες καὶ ἴφια μῆλα,</line><line>κτητοὶ δὲ τρίποδές τε καὶ ἵππων ξανθὰ κάρηνα,</line><line>ἀνδρὸς δὲ ψυχὴ πάλιν ἐλθεῖν οὔτε λεϊστὴ</line><line>οὔθ' ἑλετή, ἐπεὶ ἄρ κεν ἀμείψεται ἕρκος ὀδόντων.</line><line>μήτηρ γάρ τέ μέ φησι θεὰ Θέτις ἀργυρόπεζα</line><line>διχθαδίας κῆρας φερέμεν θανάτοιο τέλος δέ.</line><line>εἰ μέν κ' αὖθι μένων Τρώων πόλιν ἀμφιμάχωμαι,</line><line>ὤλετο μέν μοι νόστος, ἀτὰρ κλέος ἄφθιτον ἔσται:</line><line>εἰ δέ κεν οἴκαδ' ἵκωμι φίλην ἐς πατρίδα γαῖαν,</line><line>ὤλετό μοι κλέος ἐσθλόν, ἐπὶ δηρὸν δέ μοι αἰὼν</line><line>ἔσσεται, οὐδέ κέ μ' ὦκα τέλος θανάτοιο κιχείη.</line><line>καὶ δ' ἂν τοῖς ἄλλοισιν ἐγὼ παραμυθησαίμην</line><line>οἴκαδ' ἀποπλείειν, ἐπεὶ οὐκέτι δήετε τέκμωρ</line><line>Ἰλίου αἰπεινῆς: μάλα γάρ ἑθεν εὐρύοπα Ζεὺς</line><line>χεῖρα ἑὴν ὑπερέσχε, τεθαρσήκασι δὲ λαοί.</line><line>ἀλλ' ὑμεῖς μὲν ἰόντες ἀριστήεσσιν Ἀχαιῶν</line><line>ἀγγελίην ἀπόφασθε: τὸ γὰρ γέρας ἐστὶ γερόντων:</line><line>ὄφρ' ἄλλην φράζωνται ἐνὶ φρεσὶ μῆτιν ἀμείνω,</line><line>ἥ κέ σφιν νῆάς τε σαῷ καὶ λαὸν Ἀχαιῶν</line><line>νηυσὶν ἔπι γλαφυρῇς, ἐπεὶ οὔ σφισιν ἥδέ γ' ἑτοίμη</line><line>ἣν νῦν ἐφράσσαντο ἐμεῦ ἀπομηνίσαντος:</line><line>Φοῖνιξ δ' αὖθι παρ' ἄμμι μένων κατακοιμηθήτω,</line><line>ὄφρά μοι ἐν νήεσσι φίλην ἐς πατρίδ' ἕπηται</line><line>αὔριον ἢν ἐθέλῃσιν: ἀνάγκῃ δ' οὔ τί μιν ἄξω.</line><line>ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ</line><line>μῦθον ἀγασσάμενοι: μάλα γὰρ κρατερῶς ἀπέειπεν:</line><line>ὀψὲ δὲ δὴ μετέειπε γέρων ἱππηλάτα Φοῖνιξ</line><line>δάκρυ' ἀναπρήσας: περὶ γὰρ δίε νηυσὶν Ἀχαιῶν:</line><line>εἰ μὲν δὴ νόστόν γε μετὰ φρεσὶ φαίδιμ' Ἀχιλλεῦ</line><line>βάλλεαι, οὐδέ τι πάμπαν ἀμύνειν νηυσὶ θοῇσι</line><line>πῦρ ἐθέλεις ἀΐδηλον, ἐπεὶ χόλος ἔμπεσε θυμῷ,</line><line>πῶς ἂν ἔπειτ' ἀπὸ σεῖο φίλον τέκος αὖθι λιποίμην</line><line>οἶος; σοὶ δέ μ' ἔπεμπε γέρων ἱππηλάτα Πηλεὺς</line><line>ἤματι τῷ ὅτε σ' ἐκ Φθίης Ἀγαμέμνονι πέμπε</line><line>νήπιον οὔ πω εἰδόθ' ὁμοιΐου πολέμοιο</line><line>οὐδ' ἀγορέων, ἵνα τ' ἄνδρες ἀριπρεπέες τελέθουσι.</line><line>τοὔνεκά με προέηκε διδασκέμεναι τάδε πάντα,</line><line>μύθων τε ῥητῆρ' ἔμεναι πρηκτῆρά τε ἔργων.</line><line>ὡς ἂν ἔπειτ' ἀπὸ σεῖο φίλον τέκος οὐκ ἐθέλοιμι</line><line>λείπεσθ', οὐδ' εἴ κέν μοι ὑποσταίη θεὸς αὐτὸς</line><line>γῆρας ἀποξύσας θήσειν νέον ἡβώοντα,</line><line>οἷον ὅτε πρῶτον λίπον Ἑλλάδα καλλιγύναικα</line><line>φεύγων νείκεα πατρὸς Ἀμύντορος Ὀρμενίδαο,</line><line>ὅς μοι παλλακίδος περιχώσατο καλλικόμοιο,</line><line>τὴν αὐτὸς φιλέεσκεν, ἀτιμάζεσκε δ' ἄκοιτιν</line><line>μητέρ' ἐμήν: ἣ δ' αἰὲν ἐμὲ λισσέσκετο γούνων</line><line>παλλακίδι προμιγῆναι, ἵν' ἐχθήρειε γέροντα.</line><line>τῇ πιθόμην καὶ ἔρεξα: πατὴρ δ' ἐμὸς αὐτίκ' ὀϊσθεὶς</line><line>πολλὰ κατηρᾶτο, στυγερὰς δ' ἐπεκέκλετ' Ἐρινῦς,</line><line>μή ποτε γούνασιν οἷσιν ἐφέσσεσθαι φίλον υἱὸν</line><line>ἐξ ἐμέθεν γεγαῶτα: θεοὶ δ' ἐτέλειον ἐπαρὰς</line><line>Ζεύς τε καταχθόνιος καὶ ἐπαινὴ Περσεφόνεια.</line><line>ἔνθ' ἐμοὶ οὐκέτι πάμπαν ἐρητύετ' ἐν φρεσὶ θυμὸς</line><line>πατρὸς χωομένοιο κατὰ μέγαρα στρωφᾶσθαι.</line><line>ἦ μὲν πολλὰ ἔται καὶ ἀνεψιοὶ ἀμφὶς ἐόντες</line><line>αὐτοῦ λισσόμενοι κατερήτυον ἐν μεγάροισι,</line><line>πολλὰ δὲ ἴφια μῆλα καὶ εἰλίποδας ἕλικας βοῦς</line><line>ἔσφαζον, πολλοὶ δὲ σύες θαλέθοντες ἀλοιφῇ</line><line>εὑόμενοι τανύοντο διὰ φλογὸς Ἡφαίστοιο,</line><line>πολλὸν δ' ἐκ κεράμων μέθυ πίνετο τοῖο γέροντος.</line><line>εἰνάνυχες δέ μοι ἀμφ' αὐτῷ παρὰ νύκτας ἴαυον:</line><line>οἳ μὲν ἀμειβόμενοι φυλακὰς ἔχον, οὐδέ ποτ' ἔσβη</line><line>πῦρ, ἕτερον μὲν ὑπ' αἰθούσῃ εὐερκέος αὐλῆς,</line><line>ἄλλο δ' ἐνὶ προδόμῳ, πρόσθεν θαλάμοιο θυράων.</line><line>ἀλλ' ὅτε δὴ δεκάτη μοι ἐπήλυθε νὺξ ἐρεβεννή,</line><line>καὶ τότ' ἐγὼ θαλάμοιο θύρας πυκινῶς ἀραρυίας</line><line>ῥήξας ἐξῆλθον, καὶ ὑπέρθορον ἑρκίον αὐλῆς</line><line>ῥεῖα, λαθὼν φύλακάς τ' ἄνδρας δμῳάς τε γυναῖκας.</line><line>φεῦγον ἔπειτ' ἀπάνευθε δι' Ἑλλάδος εὐρυχόροιο,</line><line>Φθίην δ' ἐξικόμην ἐριβώλακα μητέρα μήλων</line><line>ἐς Πηλῆα ἄναχθ': ὃ δέ με πρόφρων ὑπέδεκτο,</line><line>καί μ' ἐφίλησ' ὡς εἴ τε πατὴρ ὃν παῖδα φιλήσῃ</line><line>μοῦνον τηλύγετον πολλοῖσιν ἐπὶ κτεάτεσσι,</line><line>καί μ' ἀφνειὸν ἔθηκε, πολὺν δέ μοι ὤπασε λαόν:</line><line>ναῖον δ' ἐσχατιὴν Φθίης Δολόπεσσιν ἀνάσσων.</line><line>καί σε τοσοῦτον ἔθηκα θεοῖς ἐπιείκελ' Ἀχιλλεῦ,</line><line>ἐκ θυμοῦ φιλέων, ἐπεὶ οὐκ ἐθέλεσκες ἅμ' ἄλλῳ</line><line>οὔτ' ἐς δαῖτ' ἰέναι οὔτ' ἐν μεγάροισι πάσασθαι,</line><line>πρίν γ' ὅτε δή σ' ἐπ' ἐμοῖσιν ἐγὼ γούνεσσι καθίσσας</line><line>ὄψου τ' ἄσαιμι προταμὼν καὶ οἶνον ἐπισχών.</line><line>πολλάκι μοι κατέδευσας ἐπὶ στήθεσσι χιτῶνα</line><line>οἴνου ἀποβλύζων ἐν νηπιέῃ ἀλεγεινῇ.</line><line>ὣς ἐπὶ σοὶ μάλα πολλὰ πάθον καὶ πολλὰ μόγησα,</line><line>τὰ φρονέων ὅ μοι οὔ τι θεοὶ γόνον ἐξετέλειον</line><line>ἐξ ἐμεῦ: ἀλλὰ σὲ παῖδα θεοῖς ἐπιείκελ' Ἀχιλλεῦ</line><line>ποιεύμην, ἵνα μοί ποτ' ἀεικέα λοιγὸν ἀμύνῃς.</line><line>ἀλλ' Ἀχιλεῦ δάμασον θυμὸν μέγαν: οὐδέ τί σε χρὴ</line><line>νηλεὲς ἦτορ ἔχειν: στρεπτοὶ δέ τε καὶ θεοὶ αὐτοί,</line><line>τῶν περ καὶ μείζων ἀρετὴ τιμή τε βίη τε.</line><line>καὶ μὲν τοὺς θυέεσσι καὶ εὐχωλῇς ἀγανῇσι</line><line>λοιβῇ τε κνίσῃ τε παρατρωπῶσ' ἄνθρωποι</line><line>λισσόμενοι, ὅτε κέν τις ὑπερβήῃ καὶ ἁμάρτῃ.</line><line>καὶ γάρ τε λιταί εἰσι Διὸς κοῦραι μεγάλοιο</line><line>χωλαί τε ῥυσαί τε παραβλῶπές τ' ὀφθαλμώ,</line><line>αἵ ῥά τε καὶ μετόπισθ' ἄτης ἀλέγουσι κιοῦσαι.</line><line>ἣ δ' ἄτη σθεναρή τε καὶ ἀρτίπος, οὕνεκα πάσας</line><line>πολλὸν ὑπεκπροθέει, φθάνει δέ τε πᾶσαν ἐπ' αἶαν</line><line>βλάπτουσ' ἀνθρώπους: αἳ δ' ἐξακέονται ὀπίσσω.</line><line>ὃς μέν τ' αἰδέσεται κούρας Διὸς ἆσσον ἰούσας,</line><line>τὸν δὲ μέγ' ὤνησαν καί τ' ἔκλυον εὐχομένοιο:</line><line>ὃς δέ κ' ἀνήνηται καί τε στερεῶς ἀποείπῃ,</line><line>λίσσονται δ' ἄρα ταί γε Δία Κρονίωνα κιοῦσαι</line><line>τῷ ἄτην ἅμ' ἕπεσθαι, ἵνα βλαφθεὶς ἀποτίσῃ.</line><line>ἀλλ' Ἀχιλεῦ πόρε καὶ σὺ Διὸς κούρῃσιν ἕπεσθαι</line><line>τιμήν, ἥ τ' ἄλλων περ ἐπιγνάμπτει νόον ἐσθλῶν.</line><line>εἰ μὲν γὰρ μὴ δῶρα φέροι τὰ δ' ὄπισθ' ὀνομάζοι</line><line>Ἀτρεΐδης, ἀλλ' αἰὲν ἐπιζαφελῶς χαλεπαίνοι,</line><line>οὐκ ἂν ἔγωγέ σε μῆνιν ἀπορρίψαντα κελοίμην</line><line>Ἀργείοισιν ἀμυνέμεναι χατέουσί περ ἔμπης:</line><line>νῦν δ' ἅμα τ' αὐτίκα πολλὰ διδοῖ τὰ δ' ὄπισθεν ὑπέστη,</line><line>ἄνδρας δὲ λίσσεσθαι ἐπιπροέηκεν ἀρίστους</line><line>κρινάμενος κατὰ λαὸν Ἀχαιϊκόν, οἵ τε σοὶ αὐτῷ</line><line>φίλτατοι Ἀργείων: τῶν μὴ σύ γε μῦθον ἐλέγξῃς</line><line>μηδὲ πόδας: πρὶν δ' οὔ τι νεμεσσητὸν κεχολῶσθαι.</line><line>οὕτω καὶ τῶν πρόσθεν ἐπευθόμεθα κλέα ἀνδρῶν</line><line>ἡρώων, ὅτε κέν τιν' ἐπιζάφελος χόλος ἵκοι:</line><line>δωρητοί τε πέλοντο παράρρητοί τ' ἐπέεσσι.</line><line>μέμνημαι τόδε ἔργον ἐγὼ πάλαι οὔ τι νέον γε</line><line>ὡς ἦν: ἐν δ' ὑμῖν ἐρέω πάντεσσι φίλοισι.</line><line>Κουρῆτές τ' ἐμάχοντο καὶ Αἰτωλοὶ μενεχάρμαι</line><line>ἀμφὶ πόλιν Καλυδῶνα καὶ ἀλλήλους ἐνάριζον,</line><line>Αἰτωλοὶ μὲν ἀμυνόμενοι Καλυδῶνος ἐραννῆς,</line><line>Κουρῆτες δὲ διαπραθέειν μεμαῶτες Ἄρηϊ.</line><line>καὶ γὰρ τοῖσι κακὸν χρυσόθρονος Ἄρτεμις ὦρσε</line><line>χωσαμένη ὅ οἱ οὔ τι θαλύσια γουνῷ ἀλωῆς</line><line>Οἰνεὺς ῥέξ': ἄλλοι δὲ θεοὶ δαίνυνθ' ἑκατόμβας,</line><line>οἴῃ δ' οὐκ ἔρρεξε Διὸς κούρῃ μεγάλοιο.</line><line>ἢ λάθετ' ἢ οὐκ ἐνόησεν: ἀάσατο δὲ μέγα θυμῷ.</line><line>ἣ δὲ χολωσαμένη δῖον γένος ἰοχέαιρα</line><line>ὦρσεν ἔπι χλούνην σῦν ἄγριον ἀργιόδοντα,</line><line>ὃς κακὰ πόλλ' ἕρδεσκεν ἔθων Οἰνῆος ἀλωήν:</line><line>πολλὰ δ' ὅ γε προθέλυμνα χαμαὶ βάλε δένδρεα μακρὰ</line><line>αὐτῇσιν ῥίζῃσι καὶ αὐτοῖς ἄνθεσι μήλων.</line><line>τὸν δ' υἱὸς Οἰνῆος ἀπέκτεινεν Μελέαγρος</line><line>πολλέων ἐκ πολίων θηρήτορας ἄνδρας ἀγείρας</line><line>καὶ κύνας: οὐ μὲν γάρ κε δάμη παύροισι βροτοῖσι:</line><line>τόσσος ἔην, πολλοὺς δὲ πυρῆς ἐπέβησ' ἀλεγεινῆς.</line><line>ἣ δ' ἀμφ' αὐτῷ θῆκε πολὺν κέλαδον καὶ ἀϋτὴν</line><line>ἀμφὶ συὸς κεφαλῇ καὶ δέρματι λαχνήεντι,</line><line>Κουρήτων τε μεσηγὺ καὶ Αἰτωλῶν μεγαθύμων.</line><line>ὄφρα μὲν οὖν Μελέαγρος ἄρηι φίλος πολέμιζε,</line><line>τόφρα δὲ Κουρήτεσσι κακῶς ἦν, οὐδὲ δύναντο</line><line>τείχεος ἔκτοσθεν μίμνειν πολέες περ ἐόντες:</line><line>ἀλλ' ὅτε δὴ Μελέαγρον ἔδυ χόλος, ὅς τε καὶ ἄλλων</line><line>οἰδάνει ἐν στήθεσσι νόον πύκα περ φρονεόντων,</line><line>ἤτοι ὃ μητρὶ φίλῃ Ἀλθαίῃ χωόμενος κῆρ</line><line>κεῖτο παρὰ μνηστῇ ἀλόχῳ καλῇ Κλεοπάτρῃ</line><line>κούρῃ Μαρπήσσης καλλισφύρου Εὐηνίνης</line><line>Ἴδεώ θ', ὃς κάρτιστος ἐπιχθονίων γένετ' ἀνδρῶν</line><line>τῶν τότε: καί ῥα ἄνακτος ἐναντίον εἵλετο τόξον</line><line>Φοίβου Ἀπόλλωνος καλλισφύρου εἵνεκα νύμφης,</line><line>τὴν δὲ τότ' ἐν μεγάροισι πατὴρ καὶ πότνια μήτηρ</line><line>Ἀλκυόνην καλέεσκον ἐπώνυμον, οὕνεκ' ἄρ' αὐτῆς</line><line>μήτηρ ἀλκυόνος πολυπενθέος οἶτον ἔχουσα</line><line>κλαῖεν ὅ μιν ἑκάεργος ἀνήρπασε Φοῖβος Ἀπόλλων:</line><line>τῇ ὅ γε παρκατέλεκτο χόλον θυμαλγέα πέσσων</line><line>ἐξ ἀρέων μητρὸς κεχολωμένος, ἥ ῥα θεοῖσι</line><line>πόλλ' ἀχέουσ' ἠρᾶτο κασιγνήτοιο φόνοιο,</line><line>πολλὰ δὲ καὶ γαῖαν πολυφόρβην χερσὶν ἀλοία</line><line>κικλήσκουσ' Ἀΐδην καὶ ἐπαινὴν Περσεφόνειαν</line><line>πρόχνυ καθεζομένη, δεύοντο δὲ δάκρυσι κόλποι,</line><line>παιδὶ δόμεν θάνατον: τῆς δ' ἠεροφοῖτις Ἐρινὺς</line><line>ἔκλυεν ἐξ Ἐρέβεσφιν ἀμείλιχον ἦτορ ἔχουσα.</line><line>τῶν δὲ τάχ' ἀμφὶ πύλας ὅμαδος καὶ δοῦπος ὀρώρει</line><line>πύργων βαλλομένων: τὸν δὲ λίσσοντο γέροντες</line><line>Αἰτωλῶν, πέμπον δὲ θεῶν ἱερῆας ἀρίστους,</line><line>ἐξελθεῖν καὶ ἀμῦναι ὑποσχόμενοι μέγα δῶρον:</line><line>ὁππόθι πιότατον πεδίον Καλυδῶνος ἐραννῆς,</line><line>ἔνθά μιν ἤνωγον τέμενος περικαλλὲς ἑλέσθαι</line><line>πεντηκοντόγυον, τὸ μὲν ἥμισυ οἰνοπέδοιο,</line><line>ἥμισυ δὲ ψιλὴν ἄροσιν πεδίοιο ταμέσθαι.</line><line>πολλὰ δέ μιν λιτάνευε γέρων ἱππηλάτα Οἰνεὺς</line><line>οὐδοῦ ἐπεμβεβαὼς ὑψηρεφέος θαλάμοιο</line><line>σείων κολλητὰς σανίδας γουνούμενος υἱόν:</line><line>πολλὰ δὲ τόν γε κασίγνηται καὶ πότνια μήτηρ</line><line>ἐλλίσσονθ': ὃ δὲ μᾶλλον ἀναίνετο: πολλὰ δ' ἑταῖροι,</line><line>οἵ οἱ κεδνότατοι καὶ φίλτατοι ἦσαν ἁπάντων:</line><line>ἀλλ' οὐδ' ὧς τοῦ θυμὸν ἐνὶ στήθεσσιν ἔπειθον,</line><line>πρίν γ' ὅτε δὴ θάλαμος πύκ' ἐβάλλετο, τοὶ δ' ἐπὶ πύργων</line><line>βαῖνον Κουρῆτες καὶ ἐνέπρηθον μέγα ἄστυ.</line><line>καὶ τότε δὴ Μελέαγρον ἐΰζωνος παράκοιτις</line><line>λίσσετ' ὀδυρομένη, καί οἱ κατέλεξεν ἅπαντα</line><line>κήδε', ὅσ' ἀνθρώποισι πέλει τῶν ἄστυ ἁλώῃ:</line><line>ἄνδρας μὲν κτείνουσι, πόλιν δέ τε πῦρ ἀμαθύνει,</line><line>τέκνα δέ τ' ἄλλοι ἄγουσι βαθυζώνους τε γυναῖκας.</line><line>τοῦ δ' ὠρίνετο θυμὸς ἀκούοντος κακὰ ἔργα,</line><line>βῆ δ' ἰέναι, χροῒ δ' ἔντε' ἐδύσετο παμφανόωντα.</line><line>ὣς ὃ μὲν Αἰτωλοῖσιν ἀπήμυνεν κακὸν ἦμαρ</line><line>εἴξας ᾧ θυμῷ: τῷ δ' οὐκέτι δῶρα τέλεσσαν</line><line>πολλά τε καὶ χαρίεντα, κακὸν δ' ἤμυνε καὶ αὔτως.</line><line>ἀλλὰ σὺ μή μοι ταῦτα νόει φρεσί, μὴ δέ σε δαίμων</line><line>ἐνταῦθα τρέψειε φίλος: κάκιον δέ κεν εἴη</line><line>νηυσὶν καιομένῃσιν ἀμυνέμεν: ἀλλ' ἐπὶ δώρων</line><line>ἔρχεο: ἶσον γάρ σε θεῷ τίσουσιν Ἀχαιοί.</line><line>εἰ δέ κ' ἄτερ δώρων πόλεμον φθισήνορα δύῃς</line><line>οὐκέθ' ὁμῶς τιμῆς ἔσεαι πόλεμόν περ ἀλαλκών.</line><line>τὸν δ' ἀπαμειβόμενος προσέφη πόδας ὠκὺς Ἀχιλλεύς:</line><line>Φοῖνιξ ἄττα γεραιὲ διοτρεφὲς οὔ τί με ταύτης</line><line>χρεὼ τιμῆς: φρονέω δὲ τετιμῆσθαι Διὸς αἴσῃ,</line><line>ἥ μ' ἕξει παρὰ νηυσὶ κορωνίσιν εἰς ὅ κ' ἀϋτμὴ</line><line>ἐν στήθεσσι μένῃ καί μοι φίλα γούνατ' ὀρώρῃ.</line><line>ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσι:</line><line>μή μοι σύγχει θυμὸν ὀδυρόμενος καὶ ἀχεύων</line><line>Ἀτρεΐδῃ ἥρωϊ φέρων χάριν: οὐδέ τί σε χρὴ</line><line>τὸν φιλέειν, ἵνα μή μοι ἀπέχθηαι φιλέοντι.</line><line>καλόν τοι σὺν ἐμοὶ τὸν κήδειν ὅς κ' ἐμὲ κήδῃ:</line><line>ἶσον ἐμοὶ βασίλευε καὶ ἥμισυ μείρεο τιμῆς.</line><line>οὗτοι δ' ἀγγελέουσι, σὺ δ' αὐτόθι λέξεο μίμνων</line><line>εὐνῇ ἔνι μαλακῇ: ἅμα δ' ἠοῖ φαινομένηφι</line><line>φρασσόμεθ' ἤ κε νεώμεθ' ἐφ' ἡμέτερ' ἦ κε μένωμεν.</line><line>ἦ καὶ Πατρόκλῳ ὅ γ' ἐπ' ὀφρύσι νεῦσε σιωπῇ</line><line>Φοίνικι στορέσαι πυκινὸν λέχος, ὄφρα τάχιστα</line><line>ἐκ κλισίης νόστοιο μεδοίατο: τοῖσι δ' ἄρ' Αἴας</line><line>ἀντίθεος Τελαμωνιάδης μετὰ μῦθον ἔειπε:</line><line>διογενὲς Λαερτιάδη πολυμήχαν' Ὀδυσσεῦ</line><line>ἴομεν: οὐ γάρ μοι δοκέει μύθοιο τελευτὴ</line><line>τῇδέ γ' ὁδῷ κρανέεσθαι: ἀπαγγεῖλαι δὲ τάχιστα</line><line>χρὴ μῦθον Δαναοῖσι καὶ οὐκ ἀγαθόν περ ἐόντα</line><line>οἵ που νῦν ἕαται ποτιδέγμενοι. αὐτάρ Ἀχιλλεὺς</line><line>ἄγριον ἐν στήθεσσι θέτο μεγαλήτορα θυμὸν</line><line>σχέτλιος, οὐδὲ μετατρέπεται φιλότητος ἑταίρων</line><line>τῆς ᾗ μιν παρὰ νηυσὶν ἐτίομεν ἔξοχον ἄλλων</line><line>νηλής: καὶ μέν τίς τε κασιγνήτοιο φονῆος</line><line>ποινὴν ἢ οὗ παιδὸς ἐδέξατο τεθνηῶτος:</line><line>καί ῥ' ὃ μὲν ἐν δήμῳ μένει αὐτοῦ πόλλ' ἀποτίσας,</line><line>τοῦ δέ τ' ἐρητύεται κραδίη καὶ θυμὸς ἀγήνωρ</line><line>ποινὴν δεξαμένῳ: σοὶ δ' ἄληκτόν τε κακόν τε</line><line>θυμὸν ἐνὶ στήθεσσι θεοὶ θέσαν εἵνεκα κούρης</line><line>οἴης: νῦν δέ τοι ἑπτὰ παρίσχομεν ἔξοχ' ἀρίστας,</line><line>ἄλλά τε πόλλ' ἐπὶ τῇσι: σὺ δ' ἵλαον ἔνθεο θυμόν,</line><line>αἴδεσσαι δὲ μέλαθρον: ὑπωρόφιοι δέ τοί εἰμεν</line><line>πληθύος ἐκ Δαναῶν, μέμαμεν δέ τοι ἔξοχον ἄλλων</line><line>κήδιστοί τ' ἔμεναι καὶ φίλτατοι ὅσσοι Ἀχαιοί.</line><line>τὸν δ' ἀπαμειβόμενος προσέφη πόδας ὠκὺς Ἀχιλλεύς:</line><line>Αἶαν διογενὲς Τελαμώνιε κοίρανε λαῶν</line><line>πάντά τί μοι κατὰ θυμὸν ἐείσαο μυθήσασθαι:</line><line>ἀλλά μοι οἰδάνεται κραδίη χόλῳ ὁππότε κείνων</line><line>μνήσομαι ὥς μ' ἀσύφηλον ἐν Ἀργείοισιν ἔρεξεν</line><line>Ἀτρεΐδης ὡς εἴ τιν' ἀτίμητον μετανάστην.</line><line>ἀλλ' ὑμεῖς ἔρχεσθε καὶ ἀγγελίην ἀπόφασθε:</line><line>οὐ γὰρ πρὶν πολέμοιο μεδήσομαι αἱματόεντος</line><line>πρίν γ' υἱὸν Πριάμοιο δαΐφρονος Ἕκτορα δῖον</line><line>Μυρμιδόνων ἐπί τε κλισίας καὶ νῆας ἱκέσθαι</line><line>κτείνοντ' Ἀργείους, κατά τε σμῦξαι πυρὶ νῆας.</line><line>ἀμφὶ δέ τοι τῇ ἐμῇ κλισίῃ καὶ νηῒ μελαίνῃ</line><line>Ἕκτορα καὶ μεμαῶτα μάχης σχήσεσθαι ὀΐω.</line><line>ὣς ἔφαθ', οἳ δὲ ἕκαστος ἑλὼν δέπας ἀμφικύπελλον</line><line>σπείσαντες παρὰ νῆας ἴσαν πάλιν: ἦρχε δ' Ὀδυσσεύς.</line><line>Πάτροκλος δ' ἑτάροισιν ἰδὲ δμωῇσι κέλευσε</line><line>Φοίνικι στορέσαι πυκινὸν λέχος ὅττι τάχιστα.</line><line>αἳ δ' ἐπιπειθόμεναι στόρεσαν λέχος ὡς ἐκέλευσε</line><line>κώεά τε ῥῆγός τε λίνοιό τε λεπτὸν ἄωτον.</line><line>ἔνθ' ὃ γέρων κατέλεκτο καὶ ἠῶ δῖαν ἔμιμνεν.</line><line>αὐτὰρ Ἀχιλλεὺς εὗδε μυχῷ κλισίης εὐπήκτου:</line><line>τῷ δ' ἄρα παρκατέλεκτο γυνή, τὴν Λεσβόθεν ἦγε,</line><line>Φόρβαντος θυγάτηρ Διομήδη καλλιπάρῃος.</line><line>Πάτροκλος δ' ἑτέρωθεν ἐλέξατο: πὰρ δ' ἄρα καὶ τῷ</line><line>Ἶφις ἐΰζωνος, τήν οἱ πόρε δῖος Ἀχιλλεὺς</line><line>Σκῦρον ἑλὼν αἰπεῖαν Ἐνυῆος πτολίεθρον.</line><line>οἳ δ' ὅτε δὴ κλισίῃσιν ἐν Ἀτρεΐδαο γένοντο.</line><line>τοὺς μὲν ἄρα χρυσέοισι κυπέλλοις υἷες Ἀχαιῶν</line><line>δειδέχατ' ἄλλοθεν ἄλλος ἀνασταδόν, ἔκ τ' ἐρέοντο:</line><line>πρῶτος δ' ἐξερέεινεν ἄναξ ἀνδρῶν Ἀγαμέμνων:</line><line>εἴπ' ἄγε μ' ὦ πολύαιν' Ὀδυσεῦ μέγα κῦδος Ἀχαιῶν</line><line>ἤ ῥ' ἐθέλει νήεσσιν ἀλεξέμεναι δήϊον πῦρ,</line><line>ἦ ἀπέειπε, χόλος δ' ἔτ' ἔχει μεγαλήτορα θυμόν;</line><line>τὸν δ' αὖτε προσέειπε πολύτλας δῖος Ὀδυσσεύς:</line><line>Ἀτρεΐδη κύδιστε ἄναξ ἀνδρῶν Ἀγάμεμνον</line><line>κεῖνός γ' οὐκ ἐθέλει σβέσσαι χόλον, ἀλλ' ἔτι μᾶλλον</line><line>πιμπλάνεται μένεος, σὲ δ' ἀναίνεται ἠδὲ σὰ δῶρα.</line><line>αὐτόν σε φράζεσθαι ἐν Ἀργείοισιν ἄνωγεν</line><line>ὅππως κεν νῆάς τε σαῷς καὶ λαὸν Ἀχαιῶν:</line><line>αὐτὸς δ' ἠπείλησεν ἅμ' ἠοῖ φαινομένηφι</line><line>νῆας ἐϋσσέλμους ἅλαδ' ἑλκέμεν ἀμφιελίσσας.</line><line>καὶ δ' ἂν τοῖς ἄλλοισιν ἔφη παραμυθήσασθαι</line><line>οἴκαδ' ἀποπλείειν, ἐπεὶ οὐκέτι δήετε τέκμωρ</line><line>Ἰλίου αἰπεινῆς: μάλα γάρ ἑθεν εὐρύοπα Ζεὺς</line><line>χεῖρα ἑὴν ὑπερέσχε, τεθαρσήκασι δὲ λαοί.</line><line>ὣς ἔφατ': εἰσὶ καὶ οἵδε τάδ' εἰπέμεν, οἵ μοι ἕποντο,</line><line>Αἴας καὶ κήρυκε δύω πεπνυμένω ἄμφω.</line><line>Φοῖνιξ δ' αὖθ' ὃ γέρων κατελέξατο, ὡς γὰρ ἀνώγει,</line><line>ὄφρά οἱ ἐν νήεσσι φίλην ἐς πατρίδ' ἕπηται</line><line>αὔριον, ἢν ἐθέλῃσιν: ἀνάγκῃ δ' οὔ τί μιν ἄξει.</line><line>ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ</line><line>μῦθον ἀγασσάμενοι: μάλα γὰρ κρατερῶς ἀγόρευσε.</line><line>δὴν δ' ἄνεῳ ἦσαν τετιηότες υἷες Ἀχαιῶν:</line><line>ὀψὲ δὲ δὴ μετέειπε βοὴν ἀγαθὸς Διομήδης:</line><line>Ἀτρεΐδη κύδιστε ἄναξ ἀνδρῶν Ἀγάμεμνον</line><line>μὴ ὄφελες λίσσεσθαι ἀμύμονα Πηλεΐωνα</line><line>μυρία δῶρα διδούς: ὃ δ' ἀγήνωρ ἐστὶ καὶ ἄλλως:</line><line>νῦν αὖ μιν πολὺ μᾶλλον ἀγηνορίῃσιν ἐνῆκας.</line><line>ἀλλ' ἤτοι κεῖνον μὲν ἐάσομεν ἤ κεν ἴῃσιν</line><line>ἦ κε μένῃ: τότε δ' αὖτε μαχήσεται ὁππότε κέν μιν</line><line>θυμὸς ἐνὶ στήθεσσιν ἀνώγῃ καὶ θεὸς ὄρσῃ.</line><line>ἀλλ' ἄγεθ' ὡς ἂν ἐγὼ εἴπω πειθώμεθα πάντες:</line><line>νῦν μὲν κοιμήσασθε τεταρπόμενοι φίλον ἦτορ</line><line>σίτου καὶ οἴνοιο: τὸ γὰρ μένος ἐστὶ καὶ ἀλκή:</line><line>αὐτὰρ ἐπεί κε φανῇ καλὴ ῥοδοδάκτυλος Ἠώς,</line><line>καρπαλίμως πρὸ νεῶν ἐχέμεν λαόν τε καὶ ἵππους</line><line>ὀτρύνων, καὶ δ' αὐτὸς ἐνὶ πρώτοισι μάχεσθαι.</line><line>ὣς ἔφαθ', οἳ δ' ἄρα πάντες ἐπῄνησαν βασιλῆες</line><line>μῦθον ἀγασσάμενοι Διομήδεος ἱπποδάμοιο.</line><line>καὶ τότε δὴ σπείσαντες ἔβαν κλισίην δὲ ἕκαστος,</line><line>ἔνθα δὲ κοιμήσαντο καὶ ὕπνου δῶρον ἕλοντο.</line><line>ἄλλοι μὲν παρὰ νηυσὶν ἀριστῆες Παναχαιῶν</line><line>εὗδον παννύχιοι μαλακῷ δεδμημένοι ὕπνῳ:</line><line>ἀλλ' οὐκ Ἀτρεΐδην Ἀγαμέμνονα ποιμένα λαῶν</line><line>ὕπνος ἔχε γλυκερὸς πολλὰ φρεσὶν ὁρμαίνοντα.</line><line>ὡς δ' ὅτ' ἂν ἀστράπτῃ πόσις Ἥρης ἠϋκόμοιο</line><line>τεύχων ἢ πολὺν ὄμβρον ἀθέσφατον ἠὲ χάλαζαν</line><line>ἢ νιφετόν, ὅτε πέρ τε χιὼν ἐπάλυνεν ἀρούρας,</line><line>ἠέ ποθι πτολέμοιο μέγα στόμα πευκεδανοῖο,</line><line>ὣς πυκίν' ἐν στήθεσσιν ἀνεστενάχιζ' Ἀγαμέμνων</line><line>νειόθεν ἐκ κραδίης, τρομέοντο δέ οἱ φρένες ἐντός.</line><line>ἤτοι ὅτ' ἐς πεδίον τὸ Τρωϊκὸν ἀθρήσειε,</line><line>θαύμαζεν πυρὰ πολλὰ τὰ καίετο Ἰλιόθι πρὸ</line><line>αὐλῶν συρίγγων τ' ἐνοπὴν ὅμαδόν τ' ἀνθρώπων.</line><line>αὐτὰρ ὅτ' ἐς νῆάς τε ἴδοι καὶ λαὸν Ἀχαιῶν,</line><line>πολλὰς ἐκ κεφαλῆς προθελύμνους ἕλκετο χαίτας</line><line>ὑψόθ' ἐόντι Διί, μέγα δ' ἔστενε κυδάλιμον κῆρ.</line><line>ἥδε δέ οἱ κατὰ θυμὸν ἀρίστη φαίνετο βουλὴ</line><line>Νέστορ' ἔπι πρῶτον Νηλήϊον ἐλθέμεν ἀνδρῶν,</line><line>εἴ τινά οἱ σὺν μῆτιν ἀμύμονα τεκτήναιτο,</line><line>ἥ τις ἀλεξίκακος πᾶσιν Δαναοῖσι γένοιτο.</line><line>ὀρθωθεὶς δ' ἔνδυνε περὶ στήθεσσι χιτῶνα,</line><line>ποσσὶ δ' ὑπὸ λιπαροῖσιν ἐδήσατο καλὰ πέδιλα,</line><line>ἀμφὶ δ' ἔπειτα δαφοινὸν ἑέσσατο δέρμα λέοντος</line><line>αἴθωνος μεγάλοιο ποδηνεκές, εἵλετο δ' ἔγχος.</line><line>ὣς δ' αὔτως Μενέλαον ἔχε τρόμος: οὐδὲ γὰρ αὐτῷ</line><line>ὕπνος ἐπὶ βλεφάροισιν ἐφίζανε: μή τι πάθοιεν</line><line>Ἀργεῖοι, τοὶ δὴ ἕθεν εἵνεκα πουλὺν ἐφ' ὑγρὴν</line><line>ἤλυθον ἐς Τροίην πόλεμον θρασὺν ὁρμαίνοντες.</line><line>παρδαλέῃ μὲν πρῶτα μετάφρενον εὐρὺ κάλυψε</line><line>ποικίλῃ, αὐτὰρ ἐπὶ στεφάνην κεφαλῆφιν ἀείρας</line><line>θήκατο χαλκείην, δόρυ δ' εἵλετο χειρὶ παχείῃ.</line><line>βῆ δ' ἴμεν ἀνστήσων ὃν ἀδελφεόν, ὃς μέγα πάντων</line><line>Ἀργείων ἤνασσε, θεὸς δ' ὣς τίετο δήμῳ.</line><line>τὸν δ' εὗρ' ἀμφ' ὤμοισι τιθήμενον ἔντεα καλὰ</line><line>νηῒ πάρα πρύμνῃ: τῷ δ' ἀσπάσιος γένετ' ἐλθών.</line><line>τὸν πρότερος προσέειπε βοὴν ἀγαθὸς Μενέλαος:</line><line>τίφθ' οὕτως ἠθεῖε κορύσσεαι; ἦ τιν' ἑταίρων</line><line>ὀτρυνέεις Τρώεσσιν ἐπίσκοπον; ἀλλὰ μάλ' αἰνῶς</line><line>δείδω μὴ οὔ τίς τοι ὑπόσχηται τόδε ἔργον</line><line>ἄνδρας δυσμενέας σκοπιαζέμεν οἶος ἐπελθὼν</line><line>νύκτα δι' ἀμβροσίην: μάλα τις θρασυκάρδιος ἔσται.</line><line>τὸν δ' ἀπαμειβόμενος προσέφη κρείων Ἀγαμέμνων:</line><line>χρεὼ βουλῆς ἐμὲ καὶ σὲ διοτρεφὲς ὦ Μενέλαε</line><line>κερδαλέης, ἥ τίς κεν ἐρύσσεται ἠδὲ σαώσει</line><line>Ἀργείους καὶ νῆας, ἐπεὶ Διὸς ἐτράπετο φρήν.</line><line>Ἑκτορέοις ἄρα μᾶλλον ἐπὶ φρένα θῆχ' ἱεροῖσιν:</line><line>οὐ γάρ πω ἰδόμην, οὐδ' ἔκλυον αὐδήσαντος</line><line>ἄνδρ' ἕνα τοσσάδε μέρμερ' ἐπ' ἤματι μητίσασθαι,</line><line>ὅσσ' Ἕκτωρ ἔρρεξε Διῒ φίλος υἷας Ἀχαιῶν</line><line>αὔτως, οὔτε θεᾶς υἱὸς φίλος οὔτε θεοῖο.</line><line>ἔργα δ' ἔρεξ' ὅσα φημὶ μελησέμεν Ἀργείοισι</line><line>δηθά τε καὶ δολιχόν: τόσα γὰρ κακὰ μήσατ' Ἀχαιούς.</line><line>ἀλλ' ἴθι νῦν Αἴαντα καὶ Ἰδομενῆα κάλεσσον</line><line>ῥίμφα θέων παρὰ νῆας: ἐγὼ δ' ἐπὶ Νέστορα δῖον</line><line>εἶμι, καὶ ὀτρυνέω ἀνστήμεναι, αἴ κ' ἐθέλῃσιν</line><line>ἐλθεῖν ἐς φυλάκων ἱερὸν τέλος ἠδ' ἐπιτεῖλαι.</line><line>κείνῳ γάρ κε μάλιστα πιθοίατο: τοῖο γὰρ υἱὸς</line><line>σημαίνει φυλάκεσσι καὶ Ἰδομενῆος ὀπάων</line><line>Μηριόνης: τοῖσιν γὰρ ἐπετράπομέν γε μάλιστα.</line><line>τὸν δ' ἠμείβετ' ἔπειτα βοὴν ἀγαθὸς Μενέλαος:</line><line>πῶς γάρ μοι μύθῳ ἐπιτέλλεαι ἠδὲ κελεύεις;</line><line>αὖθι μένω μετὰ τοῖσι δεδεγμένος εἰς ὅ κεν ἔλθῃς,</line><line>ἦε θέω μετὰ σ' αὖτις, ἐπὴν εὖ τοῖς ἐπιτείλω;</line><line>τὸν δ' αὖτε προσέειπεν ἄναξ ἀνδρῶν Ἀγαμέμνων,</line><line>αὖθι μένειν, μή πως ἀβροτάξομεν ἀλλήλοιιν</line><line>ἐρχομένω: πολλαὶ γὰρ ἀνὰ στρατόν εἰσι κέλευθοι.</line><line>φθέγγεο δ' ᾗ κεν ἴῃσθα καὶ ἐγρήγορθαι ἄνωχθι</line><line>πατρόθεν ἐκ γενεῆς ὀνομάζων ἄνδρα ἕκαστον</line><line>πάντας κυδαίνων: μηδὲ μεγαλίζεο θυμῷ,</line><line>ἀλλὰ καὶ αὐτοί περ πονεώμεθα: ὧδέ που ἄμμι</line><line>Ζεὺς ἐπὶ γιγνομένοισιν ἵει κακότητα βαρεῖαν.</line><line>ὣς εἰπὼν ἀπέπεμπεν ἀδελφεὸν εὖ ἐπιτείλας:</line><line>αὐτὰρ ὃ βῆ ῥ' ἰέναι μετὰ Νέστορα ποιμένα λαῶν:</line><line>τὸν δ' εὗρεν παρά τε κλισίῃ καὶ νηῒ μελαίνῃ</line><line>εὐνῇ ἔνι μαλακῇ: παρὰ δ' ἔντεα ποικίλ' ἔκειτο</line><line>ἀσπὶς καὶ δύο δοῦρε φαεινή τε τρυφάλεια.</line><line>πὰρ δὲ ζωστὴρ κεῖτο παναίολος, ᾧ ῥ' ὁ γεραιὸς</line><line>ζώννυθ' ὅτ' ἐς πόλεμον φθισήνορα θωρήσσοιτο</line><line>λαὸν ἄγων, ἐπεὶ οὐ μὲν ἐπέτρεπε γήραϊ λυγρῷ.</line><line>ὀρθωθεὶς δ' ἄρ' ἐπ' ἀγκῶνος κεφαλὴν ἐπαείρας</line><line>Ἀτρεΐδην προσέειπε καὶ ἐξερεείνετο μύθῳ:</line><line>τίς δ' οὗτος κατὰ νῆας ἀνὰ στρατὸν ἔρχεαι οἶος</line><line>νύκτα δι' ὀρφναίην, ὅτε θ' εὕδουσι βροτοὶ ἄλλοι,</line><line>ἠέ τιν' οὐρήων διζήμενος, ἤ τιν' ἑταίρων;</line><line>φθέγγεο, μηδ' ἀκέων ἐπ' ἔμ' ἔρχεο: τίπτε δέ σε χρεώ;</line><line>τὸν δ' ἠμείβετ' ἔπειτα ἄναξ ἀνδρῶν Ἀγαμέμνων:</line><line>ὦ Νέστορ Νηληϊάδη μέγα κῦδος Ἀχαιῶν</line><line>γνώσεαι Ἀτρεΐδην Ἀγαμέμνονα, τὸν περὶ πάντων</line><line>Ζεὺς ἐνέηκε πόνοισι διαμπερὲς εἰς ὅ κ' ἀϋτμὴ</line><line>ἐν στήθεσσι μένῃ καί μοι φίλα γούνατ' ὀρώρῃ.</line><line>πλάζομαι ὧδ' ἐπεὶ οὔ μοι ἐπ' ὄμμασι νήδυμος ὕπνος</line><line>ἱζάνει, ἀλλὰ μέλει πόλεμος καὶ κήδε' Ἀχαιῶν.</line><line>αἰνῶς γὰρ Δαναῶν περιδείδια, οὐδέ μοι ἦτορ</line><line>ἔμπεδον, ἀλλ' ἀλαλύκτημαι, κραδίη δέ μοι ἔξω</line><line>στηθέων ἐκθρῴσκει, τρομέει δ' ὑπὸ φαίδιμα γυῖα.</line><line>ἀλλ' εἴ τι δραίνεις, ἐπεὶ οὐδὲ σέ γ' ὕπνος ἱκάνει,</line><line>δεῦρ' ἐς τοὺς φύλακας καταβήομεν, ὄφρα ἴδωμεν</line><line>μὴ τοὶ μὲν καμάτῳ ἀδηκότες ἠδὲ καὶ ὕπνῳ</line><line>κοιμήσωνται, ἀτὰρ φυλακῆς ἐπὶ πάγχυ λάθωνται.</line><line>δυσμενέες δ' ἄνδρες σχεδὸν εἵαται: οὐδέ τι ἴδμεν</line><line>μή πως καὶ διὰ νύκτα μενοινήσωσι μάχεσθαι.</line><line>τὸν δ' ἠμείβετ' ἔπειτα Γερήνιος ἱππότα Νέστωρ:</line><line>Ἀτρεΐδη κύδιστε ἄναξ ἀνδρῶν Ἀγάμεμνον</line><line>οὔ θην Ἕκτορι πάντα νοήματα μητίετα Ζεὺς</line><line>ἐκτελέει, ὅσα πού νυν ἐέλπεται: ἀλλά μιν οἴω</line><line>κήδεσι μοχθήσειν καὶ πλείοσιν, εἴ κεν Ἀχιλλεὺς</line><line>ἐκ χόλου ἀργαλέοιο μεταστρέψῃ φίλον ἦτορ.</line><line>σοὶ δὲ μάλ' ἕψομ' ἐγώ: ποτὶ δ' αὖ καὶ ἐγείρομεν ἄλλους</line><line>ἠμὲν Τυδεΐδην δουρὶ κλυτὸν ἠδ' Ὀδυσῆα</line><line>ἠδ' Αἴαντα ταχὺν καὶ Φυλέος ἄλκιμον υἱόν.</line><line>ἀλλ' εἴ τις καὶ τούσδε μετοιχόμενος καλέσειεν</line><line>ἀντίθεόν τ' Αἴαντα καὶ Ἰδομενῆα ἄνακτα:</line><line>τῶν γὰρ νῆες ἔασιν ἑκαστάτω, οὐδὲ μάλ' ἐγγύς.</line><line>ἀλλὰ φίλον περ ἐόντα καὶ αἰδοῖον Μενέλαον</line><line>νεικέσω, εἴ πέρ μοι νεμεσήσεαι, οὐδ' ἐπικεύσω</line><line>ὡς εὕδει, σοὶ δ' οἴῳ ἐπέτρεψεν πονέεσθαι.</line><line>νῦν ὄφελεν κατὰ πάντας ἀριστῆας πονέεσθαι</line><line>λισσόμενος: χρειὼ γὰρ ἱκάνεται οὐκέτ' ἀνεκτός.</line><line>τὸν δ' αὖτε προσέειπεν ἄναξ ἀνδρῶν Ἀγαμέμνων:</line><line>ὦ γέρον ἄλλοτε μέν σε καὶ αἰτιάασθαι ἄνωγα:</line><line>πολλάκι γὰρ μεθιεῖ τε καὶ οὐκ ἐθέλει πονέεσθαι</line><line>οὔτ' ὄκνῳ εἴκων οὔτ' ἀφραδίῃσι νόοιο,</line><line>ἀλλ' ἐμέ τ' εἰσορόων καὶ ἐμὴν ποτιδέγμενος ὁρμήν.</line><line>νῦν δ' ἐμέο πρότερος μάλ' ἐπέγρετο καί μοι ἐπέστη:</line><line>τὸν μὲν ἐγὼ προέηκα καλήμεναι οὓς σὺ μεταλλᾷς.</line><line>ἀλλ' ἴομεν: κείνους δὲ κιχησόμεθα πρὸ πυλάων</line><line>ἐν φυλάκεσσ', ἵνα γάρ σφιν ἐπέφραδον ἠγερέθεσθαι.</line><line>τὸν δ' ἠμείβετ' ἔπειτα Γερήνιος ἱππότα Νέστωρ:</line><line>οὕτως οὔ τίς οἱ νεμεσήσεται οὐδ' ἀπιθήσει</line><line>Ἀργείων, ὅτε κέν τιν' ἐποτρύνῃ καὶ ἀνώγῃ.</line><line>ὣς εἰπὼν ἔνδυνε περὶ στήθεσσι χιτῶνα,</line><line>ποσσὶ δ' ὑπὸ λιπαροῖσιν ἐδήσατο καλὰ πέδιλα,</line><line>ἀμφὶ δ' ἄρα χλαῖναν περονήσατο φοινικόεσσαν</line><line>διπλῆν ἐκταδίην, οὔλη δ' ἐπενήνοθε λάχνη.</line><line>εἵλετο δ' ἄλκιμον ἔγχος ἀκαχμένον ὀξέϊ χαλκῷ,</line><line>βῆ δ' ἰέναι κατὰ νῆας Ἀχαιῶν χαλκοχιτώνων.</line><line>πρῶτον ἔπειτ' Ὀδυσῆα Διὶ μῆτιν ἀτάλαντον</line><line>ἐξ ὕπνου ἀνέγειρε Γερήνιος ἱππότα Νέστωρ</line><line>φθεγξάμενος: τὸν δ' αἶψα περὶ φρένας ἤλυθ' ἰωή,</line><line>ἐκ δ' ἦλθε κλισίης καί σφεας πρὸς μῦθον ἔειπε:</line><line>τίφθ' οὕτω κατὰ νῆας ἀνὰ στρατὸν οἶοι ἀλᾶσθε</line><line>νύκτα δι' ἀμβροσίην, ὅ τι δὴ χρειὼ τόσον ἵκει;</line><line>τὸν δ' ἠμείβετ' ἔπειτα Γερήνιος ἱππότα Νέστωρ:</line><line>διογενὲς Λαερτιάδη πολυμήχαν' Ὀδυσσεῦ</line><line>μὴ νεμέσα: τοῖον γὰρ ἄχος βεβίηκεν Ἀχαιούς.</line><line>ἀλλ' ἕπε', ὄφρα καὶ ἄλλον ἐγείρομεν ὅν τ' ἐπέοικε</line><line>βουλὰς βουλεύειν, ἢ φευγέμεν ἠὲ μάχεσθαι.</line><line>ὣς φάθ', ὃ δὲ κλισίην δὲ κιὼν πολύμητις Ὀδυσσεὺς</line><line>ποικίλον ἀμφ' ὤμοισι σάκος θέτο, βῆ δὲ μετ' αὐτούς.</line><line>βὰν δ' ἐπὶ Τυδεΐδην Διομήδεα: τὸν δὲ κίχανον</line><line>ἐκτὸς ἀπὸ κλισίης σὺν τεύχεσιν: ἀμφὶ δ' ἑταῖροι</line><line>εὗδον, ὑπὸ κρασὶν δ' ἔχον ἀσπίδας: ἔγχεα δέ σφιν</line><line>ὄρθ' ἐπὶ σαυρωτῆρος ἐλήλατο, τῆλε δὲ χαλκὸς</line><line>λάμφ' ὥς τε στεροπὴ πατρὸς Διός: αὐτὰρ ὅ γ' ἥρως</line><line>εὗδ', ὑπὸ δ' ἔστρωτο ῥινὸν βοὸς ἀγραύλοιο,</line><line>αὐτὰρ ὑπὸ κράτεσφι τάπης τετάνυστο φαεινός.</line><line>τὸν παρστὰς ἀνέγειρε Γερήνιος ἱππότα Νέστωρ,</line><line>λὰξ ποδὶ κινήσας, ὄτρυνέ τε νείκεσέ τ' ἄντην:</line><line>ἔγρεο Τυδέος υἱέ: τί πάννυχον ὕπνον ἀωτεῖς;</line><line>οὐκ ἀΐεις ὡς Τρῶες ἐπὶ θρωσμῷ πεδίοιο</line><line>εἵαται ἄγχι νεῶν, ὀλίγος δ' ἔτι χῶρος ἐρύκει;</line><line>ὣς φάθ', ὃ δ' ἐξ ὕπνοιο μάλα κραιπνῶς ἀνόρουσε,</line><line>καί μιν φωνήσας ἔπεα πτερόεντα προσηύδα:</line><line>σχέτλιός ἐσσι γεραιέ: σὺ μὲν πόνου οὔ ποτε λήγεις.</line><line>οὔ νυ καὶ ἄλλοι ἔασι νεώτεροι υἷες Ἀχαιῶν</line><line>οἵ κεν ἔπειτα ἕκαστον ἐγείρειαν βασιλήων</line><line>πάντῃ ἐποιχόμενοι; σὺ δ' ἀμήχανός ἐσσι γεραιέ.</line><line>τὸν δ' αὖτε προσέειπε Γερήνιος ἱππότα Νέστωρ:</line><line>ναὶ δὴ ταῦτά γε πάντα φίλος κατὰ μοῖραν ἔειπες.</line><line>εἰσὶν μέν μοι παῖδες ἀμύμονες, εἰσὶ δὲ λαοὶ</line><line>καὶ πολέες, τῶν κέν τις ἐποιχόμενος καλέσειεν:</line><line>ἀλλὰ μάλα μεγάλη χρειὼ βεβίηκεν Ἀχαιούς.</line><line>νῦν γὰρ δὴ πάντεσσιν ἐπὶ ξυροῦ ἵσταται ἀκμῆς</line><line>ἢ μάλα λυγρὸς ὄλεθρος Ἀχαιοῖς ἠὲ βιῶναι.</line><line>ἀλλ' ἴθι νῦν Αἴαντα ταχὺν καὶ Φυλέος υἱὸν</line><line>ἄνστησον: σὺ γάρ ἐσσι νεώτερος: εἴ μ' ἐλεαίρεις.</line><line>ὣς φάθ', ὃ δ' ἀμφ' ὤμοισιν ἑέσσατο δέρμα λέοντος</line><line>αἴθωνος μεγάλοιο ποδηνεκές, εἵλετο δ' ἔγχος.</line><line>βῆ δ' ἰέναι, τοὺς δ' ἔνθεν ἀναστήσας ἄγεν ἥρως.</line><line>οἳ δ' ὅτε δὴ φυλάκεσσιν ἐν ἀγρομένοισιν ἔμιχθεν,</line><line>οὐδὲ μὲν εὕδοντας φυλάκων ἡγήτορας εὗρον,</line><line>ἀλλ' ἐγρηγορτὶ σὺν τεύχεσιν εἵατο πάντες.</line><line>ὡς δὲ κύνες περὶ μῆλα δυσωρήσωνται ἐν αὐλῇ</line><line>θηρὸς ἀκούσαντες κρατερόφρονος, ὅς τε καθ' ὕλην</line><line>ἔρχηται δι' ὄρεσφι: πολὺς δ' ὀρυμαγδὸς ἐπ' αὐτῷ</line><line>ἀνδρῶν ἠδὲ κυνῶν, ἀπό τέ σφισιν ὕπνος ὄλωλεν:</line><line>ὣς τῶν νήδυμος ὕπνος ἀπὸ βλεφάροιιν ὀλώλει</line><line>νύκτα φυλασσομένοισι κακήν: πεδίον δὲ γὰρ αἰεὶ</line><line>τετράφαθ', ὁππότ' ἐπὶ Τρώων ἀΐοιεν ἰόντων.</line><line>τοὺς δ' ὃ γέρων γήθησεν ἰδὼν θάρσυνέ τε μύθῳ</line><line>καί σφεας φωνήσας ἔπεα πτερόεντα προσηύδα:</line><line>οὕτω νῦν φίλα τέκνα φυλάσσετε: μηδέ τιν' ὕπνος</line><line>αἱρείτω, μὴ χάρμα γενώμεθα δυσμενέεσσιν.</line><line>ὣς εἰπὼν τάφροιο διέσσυτο: τοὶ δ' ἅμ' ἕποντο</line><line>Ἀργείων βασιλῆες ὅσοι κεκλήατο βουλήν.</line><line>τοῖς δ' ἅμα Μηριόνης καὶ Νέστορος ἀγλαὸς υἱὸς</line><line>ἤϊσαν: αὐτοὶ γὰρ κάλεον συμμητιάασθαι.</line><line>τάφρον δ' ἐκδιαβάντες ὀρυκτὴν ἑδριόωντο</line><line>ἐν καθαρῷ, ὅθι δὴ νεκύων διεφαίνετο χῶρος</line><line>πιπτόντων: ὅθεν αὖτις ἀπετράπετ' ὄβριμος Ἕκτωρ</line><line>ὀλλὺς Ἀργείους, ὅτε δὴ περὶ νὺξ ἐκάλυψεν.</line><line>ἔνθα καθεζόμενοι ἔπε' ἀλλήλοισι πίφαυσκον:</line><line>τοῖσι δὲ μύθων ἦρχε Γερήνιος ἱππότα Νέστωρ:</line><line>ὦ φίλοι οὐκ ἂν δή τις ἀνὴρ πεπίθοιθ' ἑῷ αὐτοῦ</line><line>θυμῷ τολμήεντι μετὰ Τρῶας μεγαθύμους</line><line>ἐλθεῖν, εἴ τινά που δηΐων ἕλοι ἐσχατόωντα,</line><line>ἤ τινά που καὶ φῆμιν ἐνὶ Τρώεσσι πύθοιτο,</line><line>ἅσσά τε μητιόωσι μετὰ σφίσιν, ἢ μεμάασιν</line><line>αὖθι μένειν παρὰ νηυσὶν ἀπόπροθεν, ἦε πόλιν δὲ</line><line>ἂψ ἀναχωρήσουσιν, ἐπεὶ δαμάσαντό γ' Ἀχαιούς.</line><line>ταῦτά κε πάντα πύθοιτο, καὶ ἂψ εἰς ἡμέας ἔλθοι</line><line>ἀσκηθής: μέγα κέν οἱ ὑπουράνιον κλέος εἴη</line><line>πάντας ἐπ' ἀνθρώπους, καί οἱ δόσις ἔσσεται ἐσθλή:</line><line>ὅσσοι γὰρ νήεσσιν ἐπικρατέουσιν ἄριστοι</line><line>τῶν πάντων οἱ ἕκαστος ὄϊν δώσουσι μέλαιναν</line><line>θῆλυν ὑπόρρηνον: τῇ μὲν κτέρας οὐδὲν ὁμοῖον,</line><line>αἰεὶ δ' ἐν δαίτῃσι καὶ εἰλαπίνῃσι παρέσται.</line><line>ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ.</line><line>τοῖσι δὲ καὶ μετέειπε βοὴν ἀγαθὸς Διομήδης:</line><line>Νέστορ ἔμ' ὀτρύνει κραδίη καὶ θυμὸς ἀγήνωρ</line><line>ἀνδρῶν δυσμενέων δῦναι στρατὸν ἐγγὺς ἐόντων</line><line>Τρώων: ἀλλ' εἴ τίς μοι ἀνὴρ ἅμ' ἕποιτο καὶ ἄλλος</line><line>μᾶλλον θαλπωρὴ καὶ θαρσαλεώτερον ἔσται.</line><line>σύν τε δύ' ἐρχομένω καί τε πρὸ ὃ τοῦ ἐνόησεν</line><line>ὅππως κέρδος ἔῃ: μοῦνος δ' εἴ πέρ τε νοήσῃ</line><line>ἀλλά τέ οἱ βράσσων τε νόος, λεπτὴ δέ τε μῆτις.</line><line>ὣς ἔφαθ', οἳ δ' ἔθελον Διομήδεϊ πολλοὶ ἕπεσθαι.</line><line>ἠθελέτην Αἴαντε δύω θεράποντες Ἄρηος,</line><line>ἤθελε Μηριόνης, μάλα δ' ἤθελε Νέστορος υἱός,</line><line>ἤθελε δ' Ἀτρεΐδης δουρικλειτὸς Μενέλαος,</line><line>ἤθελε δ' ὁ τλήμων Ὀδυσεὺς καταδῦναι ὅμιλον</line><line>Τρώων: αἰεὶ γάρ οἱ ἐνὶ φρεσὶ θυμὸς ἐτόλμα.</line><line>τοῖσι δὲ καὶ μετέειπεν ἄναξ ἀνδρῶν Ἀγαμέμνων:</line><line>Τυδεΐδη Διόμηδες ἐμῷ κεχαρισμένε θυμῷ</line><line>τὸν μὲν δὴ ἕταρόν γ' αἱρήσεαι ὅν κ' ἐθέλῃσθα,</line><line>φαινομένων τὸν ἄριστον, ἐπεὶ μεμάασί γε πολλοί.</line><line>μηδὲ σύ γ' αἰδόμενος σῇσι φρεσὶ τὸν μὲν ἀρείω</line><line>καλλείπειν, σὺ δὲ χείρον' ὀπάσσεαι αἰδοῖ εἴκων</line><line>ἐς γενεὴν ὁρόων, μηδ' εἰ βασιλεύτερός ἐστιν.</line><line>ὣς ἔφατ', ἔδεισεν δὲ περὶ ξανθῷ Μενελάῳ.</line><line>τοῖς δ' αὖτις μετέειπε βοὴν ἀγαθὸς Διομήδης:</line><line>εἰ μὲν δὴ ἕταρόν γε κελεύετέ μ' αὐτὸν ἑλέσθαι,</line><line>πῶς ἂν ἔπειτ' Ὀδυσῆος ἐγὼ θείοιο λαθοίμην,</line><line>οὗ πέρι μὲν πρόφρων κραδίη καὶ θυμὸς ἀγήνωρ</line><line>ἐν πάντεσσι πόνοισι, φιλεῖ δέ ἑ Παλλὰς Ἀθήνη.</line><line>τούτου γ' ἑσπομένοιο καὶ ἐκ πυρὸς αἰθομένοιο</line><line>ἄμφω νοστήσαιμεν, ἐπεὶ περίοιδε νοῆσαι.</line><line>τὸν δ' αὖτε προσέειπε πολύτλας δῖος Ὀδυσσεύς:</line><line>Τυδεΐδη μήτ' ἄρ με μάλ' αἴνεε μήτέ τι νείκει:</line><line>εἰδόσι γάρ τοι ταῦτα μετ' Ἀργείοις ἀγορεύεις.</line><line>ἀλλ' ἴομεν: μάλα γὰρ νὺξ ἄνεται, ἐγγύθι δ' ἠώς,</line><line>ἄστρα δὲ δὴ προβέβηκε, παροίχωκεν δὲ πλέων νὺξ</line><line>τῶν δύο μοιράων, τριτάτη δ' ἔτι μοῖρα λέλειπται.</line><line>ὣς εἰπόνθ' ὅπλοισιν ἔνι δεινοῖσιν ἐδύτην.</line><line>Τυδεΐδῃ μὲν δῶκε μενεπτόλεμος Θρασυμήδης</line><line>φάσγανον ἄμφηκες: τὸ δ' ἑὸν παρὰ νηῒ λέλειπτο:</line><line>καὶ σάκος: ἀμφὶ δέ οἱ κυνέην κεφαλῆφιν ἔθηκε</line><line>ταυρείην, ἄφαλόν τε καὶ ἄλλοφον, ἥ τε καταῖτυξ</line><line>κέκληται, ῥύεται δὲ κάρη θαλερῶν αἰζηῶν.</line><line>Μηριόνης δ' Ὀδυσῆϊ δίδου βιὸν ἠδὲ φαρέτρην</line><line>καὶ ξίφος, ἀμφὶ δέ οἱ κυνέην κεφαλῆφιν ἔθηκε</line><line>ῥινοῦ ποιητήν: πολέσιν δ' ἔντοσθεν ἱμᾶσιν</line><line>ἐντέτατο στερεῶς: ἔκτοσθε δὲ λευκοὶ ὀδόντες</line><line>ἀργιόδοντος ὑὸς θαμέες ἔχον ἔνθα καὶ ἔνθα</line><line>εὖ καὶ ἐπισταμένως: μέσσῃ δ' ἐνὶ πῖλος ἀρήρει.</line><line>τήν ῥά ποτ' ἐξ Ἐλεῶνος Ἀμύντορος Ὀρμενίδαο</line><line>ἐξέλετ' Αὐτόλυκος πυκινὸν δόμον ἀντιτορήσας,</line><line>Σκάνδειαν δ' ἄρα δῶκε Κυθηρίῳ Ἀμφιδάμαντι:</line><line>Ἀμφιδάμας δὲ Μόλῳ δῶκε ξεινήϊον εἶναι,</line><line>αὐτὰρ ὃ Μηριόνῃ δῶκεν ᾧ παιδὶ φορῆναι:</line><line>δὴ τότ' Ὀδυσσῆος πύκασεν κάρη ἀμφιτεθεῖσα.</line><line>τὼ δ' ἐπεὶ οὖν ὅπλοισιν ἔνι δεινοῖσιν ἐδύτην,</line><line>βάν ῥ' ἰέναι, λιπέτην δὲ κατ' αὐτόθι πάντας ἀρίστους.</line><line>τοῖσι δὲ δεξιὸν ἧκεν ἐρῳδιὸν ἐγγὺς ὁδοῖο</line><line>Παλλὰς Ἀθηναίη: τοὶ δ' οὐκ ἴδον ὀφθαλμοῖσι</line><line>νύκτα δι' ὀρφναίην, ἀλλὰ κλάγξαντος ἄκουσαν.</line><line>χαῖρε δὲ τῷ ὄρνιθ' Ὀδυσεύς, ἠρᾶτο δ' Ἀθήνῃ:</line><line>κλῦθί μευ αἰγιόχοιο Διὸς τέκος, ἥ τέ μοι αἰεὶ</line><line>ἐν πάντεσσι πόνοισι παρίστασαι, οὐδέ σε λήθω</line><line>κινύμενος: νῦν αὖτε μάλιστά με φῖλαι Ἀθήνη,</line><line>δὸς δὲ πάλιν ἐπὶ νῆας ἐϋκλεῖας ἀφικέσθαι</line><line>ῥέξαντας μέγα ἔργον, ὅ κε Τρώεσσι μελήσῃ.</line><line>δεύτερος αὖτ' ἠρᾶτο βοὴν ἀγαθὸς Διομήδης:</line><line>κέκλυθι νῦν καὶ ἐμεῖο Διὸς τέκος Ἀτρυτώνη:</line><line>σπεῖό μοι ὡς ὅτε πατρὶ ἅμ' ἕσπεο Τυδέϊ δίῳ</line><line>ἐς Θήβας, ὅτε τε πρὸ Ἀχαιῶν ἄγγελος ᾔει.</line><line>τοὺς δ' ἄρ' ἐπ' Ἀσωπῷ λίπε χαλκοχίτωνας Ἀχαιούς,</line><line>αὐτὰρ ὃ μειλίχιον μῦθον φέρε Καδμείοισι</line><line>κεῖσ': ἀτὰρ ἂψ ἀπιὼν μάλα μέρμερα μήσατο ἔργα</line><line>σὺν σοὶ δῖα θεά, ὅτε οἱ πρόφρασσα παρέστης.</line><line>ὣς νῦν μοι ἐθέλουσα παρίσταο καί με φύλασσε.</line><line>σοὶ δ' αὖ ἐγὼ ῥέξω βοῦν ἦνιν εὐρυμέτωπον</line><line>ἀδμήτην, ἣν οὔ πω ὑπὸ ζυγὸν ἤγαγεν ἀνήρ:</line><line>τήν τοι ἐγὼ ῥέξω χρυσὸν κέρασιν περιχεύας.</line><line>ὣς ἔφαν εὐχόμενοι, τῶν δ' ἔκλυε Παλλὰς Ἀθήνη.</line><line>οἳ δ' ἐπεὶ ἠρήσαντο Διὸς κούρῃ μεγάλοιο,</line><line>βάν ῥ' ἴμεν ὥς τε λέοντε δύω διὰ νύκτα μέλαιναν</line><line>ἂμ φόνον, ἂν νέκυας, διά τ' ἔντεα καὶ μέλαν αἷμα.</line><line>οὐδὲ μὲν οὐδὲ Τρῶας ἀγήνορας εἴασεν Ἕκτωρ</line><line>εὕδειν, ἀλλ' ἄμυδις κικλήσκετο πάντας ἀρίστους,</line><line>ὅσσοι ἔσαν Τρώων ἡγήτορες ἠδὲ μέδοντες:</line><line>τοὺς ὅ γε συγκαλέσας πυκινὴν ἀρτύνετο βουλήν:</line><line>τίς κέν μοι τόδε ἔργον ὑποσχόμενος τελέσειε</line><line>δώρῳ ἔπι μεγάλῳ; μισθὸς δέ οἱ ἄρκιος ἔσται.</line><line>δώσω γὰρ δίφρόν τε δύω τ' ἐριαύχενας ἵππους</line><line>οἵ κεν ἄριστοι ἔωσι θοῇς ἐπὶ νηυσὶν Ἀχαιῶν</line><line>ὅς τίς κε τλαίη, οἷ τ' αὐτῷ κῦδος ἄροιτο,</line><line>νηῶν ὠκυπόρων σχεδὸν ἐλθέμεν, ἔκ τε πυθέσθαι</line><line>ἠέ φυλάσσονται νῆες θοαὶ ὡς τὸ πάρος περ,</line><line>ἦ ἤδη χείρεσσιν ὑφ' ἡμετέρῃσι δαμέντες</line><line>φύξιν βουλεύουσι μετὰ σφίσιν, οὐδ' ἐθέλουσι</line><line>νύκτα φυλασσέμεναι, καμάτῳ ἀδηκότες αἰνῷ.</line><line>ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ.</line><line>ἦν δέ τις ἐν Τρώεσσι Δόλων Εὐμήδεος υἱὸς</line><line>κήρυκος θείοιο πολύχρυσος πολύχαλκος,</line><line>ὃς δή τοι εἶδος μὲν ἔην κακός, ἀλλὰ ποδώκης:</line><line>αὐτὰρ ὃ μοῦνος ἔην μετὰ πέντε κασιγνήτῃσιν.</line><line>ὅς ῥα τότε Τρωσίν τε καὶ Ἕκτορι μῦθον ἔειπεν:</line><line>Ἕκτορ ἔμ' ὀτρύνει κραδίη καὶ θυμὸς ἀγήνωρ</line><line>νηῶν ὠκυπόρων σχεδὸν ἐλθέμεν ἔκ τε πυθέσθαι.</line><line>ἀλλ' ἄγε μοι τὸ σκῆπτρον ἀνάσχεο, καί μοι ὄμοσσον</line><line>ἦ μὲν τοὺς ἵππους τε καὶ ἅρματα ποικίλα χαλκῷ</line><line>δωσέμεν, οἳ φορέουσιν ἀμύμονα Πηλεΐωνα,</line><line>σοὶ δ' ἐγὼ οὐχ ἅλιος σκοπὸς ἔσσομαι οὐδ' ἀπὸ δόξης:</line><line>τόφρα γὰρ ἐς στρατὸν εἶμι διαμπερὲς ὄφρ' ἂν ἵκωμαι</line><line>νῆ' Ἀγαμεμνονέην, ὅθι που μέλλουσιν ἄριστοι</line><line>βουλὰς βουλεύειν ἢ φευγέμεν ἠὲ μάχεσθαι.</line><line>ὣς φάθ', ὃ δ' ἐν χερσὶ σκῆπτρον λάβε καί οἱ ὄμοσσεν:</line><line>ἴστω νῦν Ζεὺς αὐτὸς ἐρίγδουπος πόσις Ἥρης</line><line>μὴ μὲν τοῖς ἵπποισιν ἀνὴρ ἐποχήσεται ἄλλος</line><line>Τρώων, ἀλλά σέ φημι διαμπερὲς ἀγλαϊεῖσθαι.</line><line>ὣς φάτο καί ῥ' ἐπίορκον ἐπώμοσε, τὸν δ' ὀρόθυνεν:</line><line>αὐτίκα δ' ἀμφ' ὤμοισιν ἐβάλλετο καμπύλα τόξα,</line><line>ἕσσατο δ' ἔκτοσθεν ῥινὸν πολιοῖο λύκοιο,</line><line>κρατὶ δ' ἐπὶ κτιδέην κυνέην, ἕλε δ' ὀξὺν ἄκοντα,</line><line>βῆ δ' ἰέναι προτὶ νῆας ἀπὸ στρατοῦ: οὐδ' ἄρ' ἔμελλεν</line><line>ἐλθὼν ἐκ νηῶν ἂψ Ἕκτορι μῦθον ἀποίσειν.</line><line>ἀλλ' ὅτε δή ῥ' ἵππων τε καὶ ἀνδρῶν κάλλιφ' ὅμιλον,</line><line>βῆ ῥ' ἀν' ὁδὸν μεμαώς: τὸν δὲ φράσατο προσιόντα</line><line>διογενὴς Ὀδυσεύς, Διομήδεα δὲ προσέειπεν:</line><line>οὗτός τις Διόμηδες ἀπὸ στρατοῦ ἔρχεται ἀνήρ,</line><line>οὐκ οἶδ' ἢ νήεσσιν ἐπίσκοπος ἡμετέρῃσιν,</line><line>ἦ τινα συλήσων νεκύων κατατεθνηώτων.</line><line>ἀλλ' ἐῶμέν μιν πρῶτα παρεξελθεῖν πεδίοιο</line><line>τυτθόν: ἔπειτα δέ κ' αὐτὸν ἐπαΐξαντες ἕλοιμεν</line><line>καρπαλίμως: εἰ δ' ἄμμε παραφθαίησι πόδεσσιν,</line><line>αἰεί μιν ἐπὶ νῆας ἀπὸ στρατόφι προτιειλεῖν</line><line>ἔγχει ἐπαΐσσων, μή πως προτὶ ἄστυ ἀλύξῃ.</line><line>ὣς ἄρα φωνήσαντε παρὲξ ὁδοῦ ἐν νεκύεσσι</line><line>κλινθήτην: ὃ δ' ἄρ' ὦκα παρέδραμεν ἀφραδίῃσιν.</line><line>ἀλλ' ὅτε δή ῥ' ἀπέην ὅσσόν τ' ἐπὶ οὖρα πέλονται</line><line>ἡμιόνων: αἱ γάρ τε βοῶν προφερέστεραί εἰσιν</line><line>ἑλκέμεναι νειοῖο βαθείης πηκτὸν ἄροτρον:</line><line>τὼ μὲν ἐπεδραμέτην, ὃ δ' ἄρ' ἔστη δοῦπον ἀκούσας.</line><line>ἔλπετο γὰρ κατὰ θυμὸν ἀποστρέψοντας ἑταίρους</line><line>ἐκ Τρώων ἰέναι πάλιν Ἕκτορος ὀτρύναντος.</line><line>ἀλλ' ὅτε δή ῥ' ἄπεσαν δουρηνεκὲς ἢ καὶ ἔλασσον,</line><line>γνῶ ῥ' ἄνδρας δηΐους, λαιψηρὰ δὲ γούνατ' ἐνώμα</line><line>φευγέμεναι: τοὶ δ' αἶψα διώκειν ὁρμήθησαν.</line><line>ὡς δ' ὅτε καρχαρόδοντε δύω κύνε εἰδότε θήρης</line><line>ἢ κεμάδ' ἠὲ λαγωὸν ἐπείγετον ἐμμενὲς αἰεὶ</line><line>χῶρον ἀν' ὑλήενθ', ὃ δέ τε προθέῃσι μεμηκώς,</line><line>ὣς τὸν Τυδεΐδης ἠδ' ὃ πτολίπορθος Ὀδυσσεὺς</line><line>λαοῦ ἀποτμήξαντε διώκετον ἐμμενὲς αἰεί.</line><line>ἀλλ' ὅτε δὴ τάχ' ἔμελλε μιγήσεσθαι φυλάκεσσι</line><line>φεύγων ἐς νῆας, τότε δὴ μένος ἔμβαλ' Ἀθήνη</line><line>Τυδεΐδῃ, ἵνα μή τις Ἀχαιῶν χαλκοχιτώνων</line><line>φθαίη ἐπευξάμενος βαλέειν, ὃ δὲ δεύτερος ἔλθοι.</line><line>δουρὶ δ' ἐπαΐσσων προσέφη κρατερὸς Διομήδης:</line><line>ἠὲ μέν' ἠέ σε δουρὶ κιχήσομαι, οὐδέ σέ φημι</line><line>δηρὸν ἐμῆς ἀπὸ χειρὸς ἀλύξειν αἰπὺν ὄλεθρον.</line><line>ἦ ῥα καὶ ἔγχος ἀφῆκεν, ἑκὼν δ' ἡμάρτανε φωτός:</line><line>δεξιτερὸν δ' ὑπὲρ ὦμον ἐΰξου δουρὸς ἀκωκὴ</line><line>ἐν γαίῃ ἐπάγη: ὃ δ' ἄρ' ἔστη τάρβησέν τε</line><line>βαμβαίνων: ἄραβος δὲ διὰ στόμα γίγνετ' ὀδόντων:</line><line>χλωρὸς ὑπαὶ δείους: τὼ δ' ἀσθμαίνοντε κιχήτην,</line><line>χειρῶν δ' ἁψάσθην: ὃ δὲ δακρύσας ἔπος ηὔδα:</line><line>ζωγρεῖτ', αὐτὰρ ἐγὼν ἐμὲ λύσομαι: ἔστι γὰρ ἔνδον</line><line>χαλκός τε χρυσός τε πολύκμητός τε σίδηρος,</line><line>τῶν κ' ὔμμιν χαρίσαιτο πατὴρ ἀπερείσι' ἄποινα</line><line>εἴ κεν ἐμὲ ζωὸν πεπύθοιτ' ἐπὶ νηυσὶν Ἀχαιῶν.</line><line>τὸν δ' ἀπαμειβόμενος προσέφη πολύμητις Ὀδυσσεύς:</line><line>θάρσει, μηδέ τί τοι θάνατος καταθύμιος ἔστω.</line><line>ἀλλ' ἄγε μοι τόδε εἰπὲ καὶ ἀτρεκέως κατάλεξον:</line><line>πῇ δὴ οὕτως ἐπὶ νῆας ἀπὸ στρατοῦ ἔρχεαι οἷος</line><line>νύκτα δι' ὀρφναίην, ὅτε θ' εὕδουσι βροτοὶ ἄλλοι;</line><line>ἤ τινα συλήσων νεκύων κατατεθνηώτων;</line><line>ἦ σ' Ἕκτωρ προέηκε διασκοπιᾶσθαι ἕκαστα</line><line>νῆας ἔπι γλαφυράς; ἦ σ' αὐτὸν θυμὸς ἀνῆκε;</line><line>τὸν δ' ἠμείβετ' ἔπειτα Δόλων, ὑπὸ δ' ἔτρεμε γυῖα:</line><line>πολλῇσίν μ' ἄτῃσι παρὲκ νόον ἤγαγεν Ἕκτωρ,</line><line>ὅς μοι Πηλεΐωνος ἀγαυοῦ μώνυχας ἵππους</line><line>δωσέμεναι κατένευσε καὶ ἅρματα ποικίλα χαλκῷ,</line><line>ἠνώγει δέ μ' ἰόντα θοὴν διὰ νύκτα μέλαιναν</line><line>ἀνδρῶν δυσμενέων σχεδὸν ἐλθέμεν, ἔκ τε πυθέσθαι</line><line>ἠὲ φυλάσσονται νῆες θοαὶ ὡς τὸ πάρος περ,</line><line>ἦ ἤδη χείρεσσιν ὑφ' ἡμετέρῃσι δαμέντες</line><line>φύξιν βουλεύουσι μετὰ σφίσιν, οὐδ' ἐθέλουσι</line><line>νύκτα φυλασσέμεναι, καμάτῳ ἀδηκότες αἰνῷ.</line><line>τὸν δ' ἐπιμειδήσας προσέφη πολύμητις Ὀδυσσεύς:</line><line>ἦ ῥά νύ τοι μεγάλων δώρων ἐπεμαίετο θυμὸς</line><line>ἵππων Αἰακίδαο δαΐφρονος: οἳ δ' ἀλεγεινοὶ</line><line>ἀνδράσι γε θνητοῖσι δαμήμεναι ἠδ' ὀχέεσθαι</line><line>ἄλλῳ γ' ἢ Ἀχιλῆϊ, τὸν ἀθανάτη τέκε μήτηρ.</line><line>ἀλλ' ἄγε μοι τόδε εἰπὲ καὶ ἀτρεκέως κατάλεξον:</line><line>ποῦ νῦν δεῦρο κιὼν λίπες Ἕκτορα ποιμένα λαῶν;</line><line>ποῦ δέ οἱ ἔντεα κεῖται ἀρήϊα, ποῦ δέ οἱ ἵπποι;</line><line>πῶς δαὶ τῶν ἄλλων Τρώων φυλακαί τε καὶ εὐναί;</line><line>ἅσσά τε μητιόωσι μετὰ σφίσιν, ἢ μεμάασιν</line><line>αὖθι μένειν παρὰ νηυσὶν ἀπόπροθεν, ἦε πόλιν δὲ</line><line>ἂψ ἀναχωρήσουσιν, ἐπεὶ δαμάσαντό γ' Ἀχαιούς.</line><line>τὸν δ' αὖτε προσέειπε Δόλων Εὐμήδεος υἱός:</line><line>τοὶ γὰρ ἐγώ τοι ταῦτα μάλ' ἀτρεκέως καταλέξω.</line><line>Ἕκτωρ μὲν μετὰ τοῖσιν, ὅσοι βουληφόροι εἰσί,</line><line>βουλὰς βουλεύει θείου παρὰ σήματι Ἴλου</line><line>νόσφιν ἀπὸ φλοίσβου: φυλακὰς δ' ἃς εἴρεαι ἥρως</line><line>οὔ τις κεκριμένη ῥύεται στρατὸν οὐδὲ φυλάσσει.</line><line>ὅσσαι μὲν Τρώων πυρὸς ἐσχάραι, οἷσιν ἀνάγκη</line><line>οἷ δ' ἐγρηγόρθασι φυλασσέμεναί τε κέλονται</line><line>ἀλλήλοις: ἀτὰρ αὖτε πολύκλητοι ἐπίκουροι</line><line>εὕδουσι: Τρωσὶν γὰρ ἐπιτραπέουσι φυλάσσειν:</line><line>οὐ γάρ σφιν παῖδες σχεδὸν εἵαται οὐδὲ γυναῖκες.</line><line>τὸν δ' ἀπαμειβόμενος προσέφη πολύμητις Ὀδυσσεύς:</line><line>πῶς γὰρ νῦν Τρώεσσι μεμιγμένοι ἱπποδάμοισιν</line><line>εὕδουσ' ἦ ἀπάνευθε; δίειπέ μοι ὄφρα δαείω.</line><line>τὸν δ' ἠμείβετ' ἔπειτα Δόλων Εὐμήδεος υἱός:</line><line>τοὶ γὰρ ἐγὼ καὶ ταῦτα μάλ' ἀτρεκέως καταλέξω.</line><line>πρὸς μὲν ἁλὸς Κᾶρες καὶ Παίονες ἀγκυλότοξοι</line><line>καὶ Λέλεγες καὶ Καύκωνες δῖοί τε Πελασγοί,</line><line>πρὸς Θύμβρης δ' ἔλαχον Λύκιοι Μυσοί τ' ἀγέρωχοι</line><line>καὶ Φρύγες ἱππόμαχοι καὶ Μῄονες ἱπποκορυσταί.</line><line>ἀλλὰ τί ἢ ἐμὲ ταῦτα διεξερέεσθε ἕκαστα;</line><line>εἰ γὰρ δὴ μέματον Τρώων καταδῦναι ὅμιλον</line><line>Θρήϊκες οἷδ' ἀπάνευθε νεήλυδες ἔσχατοι ἄλλων:</line><line>ἐν δέ σφιν Ῥῆσος βασιλεὺς πάϊς Ἠϊονῆος.</line><line>τοῦ δὴ καλλίστους ἵππους ἴδον ἠδὲ μεγίστους:</line><line>λευκότεροι χιόνος, θείειν δ' ἀνέμοισιν ὁμοῖοι:</line><line>ἅρμα δέ οἱ χρυσῷ τε καὶ ἀργύρῳ εὖ ἤσκηται:</line><line>τεύχεα δὲ χρύσεια πελώρια θαῦμα ἰδέσθαι</line><line>ἤλυθ' ἔχων: τὰ μὲν οὔ τι καταθνητοῖσιν ἔοικεν</line><line>ἄνδρεσσιν φορέειν, ἀλλ' ἀθανάτοισι θεοῖσιν.</line><line>ἀλλ' ἐμὲ μὲν νῦν νηυσὶ πελάσσετον ὠκυπόροισιν,</line><line>ἠέ με δήσαντες λίπετ' αὐτόθι νηλέϊ δεσμῷ,</line><line>ὄφρά κεν ἔλθητον καὶ πειρηθῆτον ἐμεῖο</line><line>ἠὲ κατ' αἶσαν ἔειπον ἐν ὑμῖν, ἦε καὶ οὐκί.</line><line>τὸν δ' ἄρ' ὑπόδρα ἰδὼν προσέφη κρατερὸς Διομήδης:</line><line>μὴ δή μοι φύξίν γε Δόλων ἐμβάλλεο θυμῷ:</line><line>ἐσθλά περ ἀγγείλας, ἐπεὶ ἵκεο χεῖρας ἐς ἁμάς.</line><line>εἰ μὲν γάρ κέ σε νῦν ἀπολύσομεν ἠὲ μεθῶμεν,</line><line>ἦ τε καὶ ὕστερον εἶσθα θοὰς ἐπὶ νῆας Ἀχαιῶν</line><line>ἠὲ διοπτεύσων ἢ ἐναντίβιον πολεμίξων:</line><line>εἰ δέ κ' ἐμῇς ὑπὸ χερσὶ δαμεὶς ἀπὸ θυμὸν ὀλέσσῃς,</line><line>οὐκέτ' ἔπειτα σὺ πῆμά ποτ' ἔσσεαι Ἀργείοισιν.</line><line>ἦ, καὶ ὃ μέν μιν ἔμελλε γενείου χειρὶ παχείῃ</line><line>ἁψάμενος λίσσεσθαι, ὃ δ' αὐχένα μέσσον ἔλασσε</line><line>φασγάνῳ ἀΐξας, ἀπὸ δ' ἄμφω κέρσε τένοντε:</line><line>φθεγγομένου δ' ἄρα τοῦ γε κάρη κονίῃσιν ἐμίχθη.</line><line>τοῦ δ' ἀπὸ μὲν κτιδέην κυνέην κεφαλῆφιν ἕλοντο</line><line>καὶ λυκέην καὶ τόξα παλίντονα καὶ δόρυ μακρόν:</line><line>καὶ τά γ' Ἀθηναίῃ ληΐτιδι δῖος Ὀδυσσεὺς</line><line>ὑψόσ' ἀνέσχεθε χειρὶ καὶ εὐχόμενος ἔπος ηὔδα:</line><line>χαῖρε θεὰ τοῖσδεσσι: σὲ γὰρ πρώτην ἐν Ὀλύμπῳ</line><line>πάντων ἀθανάτων ἐπιδωσόμεθ': ἀλλὰ καὶ αὖτις</line><line>πέμψον ἐπὶ Θρῃκῶν ἀνδρῶν ἵππους τε καὶ εὐνάς.</line><line>ὣς ἄρ' ἐφώνησεν, καὶ ἀπὸ ἕθεν ὑψόσ' ἀείρας</line><line>θῆκεν ἀνὰ μυρίκην: δέελον δ' ἐπὶ σῆμά τ' ἔθηκε</line><line>συμμάρψας δόνακας μυρίκης τ' ἐριθηλέας ὄζους,</line><line>μὴ λάθοι αὖτις ἰόντε θοὴν διὰ νύκτα μέλαιναν.</line><line>τὼ δὲ βάτην προτέρω διά τ' ἔντεα καὶ μέλαν αἷμα,</line><line>αἶψα δ' ἐπὶ Θρῃκῶν ἀνδρῶν τέλος ἷξον ἰόντες.</line><line>οἳ δ' εὗδον καμάτῳ ἀδηκότες, ἔντεα δέ σφιν</line><line>καλὰ παρ' αὐτοῖσι χθονὶ κέκλιτο εὖ κατὰ κόσμον</line><line>τριστοιχί: παρὰ δέ σφιν ἑκάστῳ δίζυγες ἵπποι.</line><line>Ῥῆσος δ' ἐν μέσῳ εὗδε, παρ' αὐτῷ δ' ὠκέες ἵπποι</line><line>ἐξ ἐπιδιφριάδος πυμάτης ἱμᾶσι δέδεντο.</line><line>τὸν δ' Ὀδυσεὺς προπάροιθεν ἰδὼν Διομήδεϊ δεῖξεν:</line><line>οὗτός τοι Διόμηδες ἀνήρ, οὗτοι δέ τοι ἵπποι,</line><line>οὓς νῶϊν πίφαυσκε Δόλων ὃν ἐπέφνομεν ἡμεῖς.</line><line>ἀλλ' ἄγε δὴ πρόφερε κρατερὸν μένος: οὐδέ τί σε χρὴ</line><line>ἑστάμεναι μέλεον σὺν τεύχεσιν, ἀλλὰ λύ' ἵππους:</line><line>ἠὲ σύ γ' ἄνδρας ἔναιρε, μελήσουσιν δ' ἐμοὶ ἵπποι.</line><line>ὣς φάτο, τῷ δ' ἔμπνευσε μένος γλαυκῶπις Ἀθήνη,</line><line>κτεῖνε δ' ἐπιστροφάδην: τῶν δὲ στόνος ὄρνυτ' ἀεικὴς</line><line>ἄορι θεινομένων, ἐρυθαίνετο δ' αἵματι γαῖα.</line><line>ὡς δὲ λέων μήλοισιν ἀσημάντοισιν ἐπελθὼν</line><line>αἴγεσιν ἢ ὀΐεσσι κακὰ φρονέων ἐνορούσῃ,</line><line>ὣς μὲν Θρήϊκας ἄνδρας ἐπῴχετο Τυδέος υἱὸς</line><line>ὄφρα δυώδεκ' ἔπεφνεν: ἀτὰρ πολύμητις Ὀδυσσεὺς</line><line>ὅν τινα Τυδεΐδης ἄορι πλήξειε παραστὰς</line><line>τὸν δ' Ὀδυσεὺς μετόπισθε λαβὼν ποδὸς ἐξερύσασκε,</line><line>τὰ φρονέων κατὰ θυμὸν ὅπως καλλίτριχες ἵπποι</line><line>ῥεῖα διέλθοιεν μηδὲ τρομεοίατο θυμῷ</line><line>νεκροῖς ἀμβαίνοντες: ἀήθεσσον γὰρ ἔτ' αὐτῶν.</line><line>ἀλλ' ὅτε δὴ βασιλῆα κιχήσατο Τυδέος υἱός,</line><line>τὸν τρισκαιδέκατον μελιηδέα θυμὸν ἀπηύρα</line><line>ἀσθμαίνοντα: κακὸν γὰρ ὄναρ κεφαλῆφιν ἐπέστη</line><line>τὴν νύκτ' Οἰνεΐδαο πάϊς διὰ μῆτιν Ἀθήνης.</line><line>τόφρα δ' ἄρ' ὃ τλήμων Ὀδυσεὺς λύε μώνυχας ἵππους,</line><line>σὺν δ' ἤειρεν ἱμᾶσι καὶ ἐξήλαυνεν ὁμίλου</line><line>τόξῳ ἐπιπλήσσων, ἐπεὶ οὐ μάστιγα φαεινὴν</line><line>ποικίλου ἐκ δίφροιο νοήσατο χερσὶν ἑλέσθαι:</line><line>ῥοίζησεν δ' ἄρα πιφαύσκων Διομήδεϊ δίῳ.</line><line>αὐτὰρ ὃ μερμήριζε μένων ὅ τι κύντατον ἕρδοι,</line><line>ἢ ὅ γε δίφρον ἑλών, ὅθι ποικίλα τεύχε' ἔκειτο,</line><line>ῥυμοῦ ἐξερύοι ἢ ἐκφέροι ὑψόσ' ἀείρας,</line><line>ἦ ἔτι τῶν πλεόνων Θρῃκῶν ἀπὸ θυμὸν ἕλοιτο.</line><line>εἷος ὃ ταῦθ' ὥρμαινε κατὰ φρένα, τόφρα δ' Ἀθήνη</line><line>ἐγγύθεν ἱσταμένη προσέφη Διομήδεα δῖον:</line><line>νόστου δὴ μνῆσαι μεγαθύμου Τυδέος υἱὲ</line><line>νῆας ἔπι γλαφυράς, μὴ καὶ πεφοβημένος ἔλθῃς,</line><line>μή πού τις καὶ Τρῶας ἐγείρῃσιν θεὸς ἄλλος.</line><line>ὣς φάθ', ὃ δὲ ξυνέηκε θεᾶς ὄπα φωνησάσης,</line><line>καρπαλίμως δ' ἵππων ἐπεβήσετο: κόψε δ' Ὀδυσσεὺς</line><line>τόξῳ: τοὶ δ' ἐπέτοντο θοὰς ἐπὶ νῆας Ἀχαιῶν.</line><line>οὐδ' ἀλαοσκοπιὴν εἶχ' ἀργυρότοξος Ἀπόλλων</line><line>ὡς ἴδ' Ἀθηναίην μετὰ Τυδέος υἱὸν ἕπουσαν:</line><line>τῇ κοτέων Τρώων κατεδύσετο πουλὺν ὅμιλον,</line><line>ὦρσεν δὲ Θρῃκῶν βουληφόρον Ἱπποκόωντα</line><line>Ῥήσου ἀνεψιὸν ἐσθλόν: ὃ δ' ἐξ ὕπνου ἀνορούσας</line><line>ὡς ἴδε χῶρον ἐρῆμον, ὅθ' ἕστασαν ὠκέες ἵπποι,</line><line>ἄνδράς τ' ἀσπαίροντας ἐν ἀργαλέῃσι φονῇσιν,</line><line>ᾤμωξέν τ' ἄρ' ἔπειτα φίλον τ' ὀνόμηνεν ἑταῖρον.</line><line>Τρώων δὲ κλαγγή τε καὶ ἄσπετος ὦρτο κυδοιμὸς</line><line>θυνόντων ἄμυδις: θηεῦντο δὲ μέρμερα ἔργα</line><line>ὅσσ' ἄνδρες ῥέξαντες ἔβαν κοίλας ἐπὶ νῆας.</line><line>οἳ δ' ὅτε δή ῥ' ἵκανον ὅθι σκοπὸν Ἕκτορος ἔκταν,</line><line>ἔνθ' Ὀδυσεὺς μὲν ἔρυξε Διῒ φίλος ὠκέας ἵππους,</line><line>Τυδεΐδης δὲ χαμᾶζε θορὼν ἔναρα βροτόεντα</line><line>ἐν χείρεσσ' Ὀδυσῆϊ τίθει, ἐπεβήσετο δ' ἵππων:</line><line>μάστιξεν δ' ἵππους, τὼ δ' οὐκ ἀέκοντε πετέσθην</line><line>νῆας ἔπι γλαφυράς: τῇ γὰρ φίλον ἔπλετο θυμῷ.</line><line>Νέστωρ δὲ πρῶτος κτύπον ἄϊε φώνησέν τε:</line><line>ὦ φίλοι Ἀργείων ἡγήτορες ἠδὲ μέδοντες</line><line>ψεύσομαι, ἦ ἔτυμον ἐρέω; κέλεται δέ με θυμός.</line><line>ἵππων μ' ὠκυπόδων ἀμφὶ κτύπος οὔατα βάλλει.</line><line>αἲ γὰρ δὴ Ὀδυσεύς τε καὶ ὃ κρατερὸς Διομήδης</line><line>ὧδ' ἄφαρ ἐκ Τρώων ἐλασαίατο μώνυχας ἵππους:</line><line>ἀλλ' αἰνῶς δείδοικα κατὰ φρένα μή τι πάθωσιν</line><line>Ἀργείων οἳ ἄριστοι ὑπὸ Τρώων ὀρυμαγδοῦ.</line><line>οὔ πω πᾶν εἴρητο ἔπος ὅτ' ἄρ' ἤλυθον αὐτοί.</line><line>καί ῥ' οἳ μὲν κατέβησαν ἐπὶ χθόνα, τοὶ δὲ χαρέντες</line><line>δεξιῇ ἠσπάζοντο ἔπεσσί τε μειλιχίοισι:</line><line>πρῶτος δ' ἐξερέεινε Γερήνιος ἱππότα Νέστωρ:</line><line>εἴπ' ἄγε μ' ὦ πολύαιν' Ὀδυσεῦ μέγα κῦδος Ἀχαιῶν</line><line>ὅππως τοῦσδ' ἵππους λάβετον καταδύντες ὅμιλον</line><line>Τρώων, ἦ τίς σφωε πόρεν θεὸς ἀντιβολήσας.</line><line>αἰνῶς ἀκτίνεσσιν ἐοικότες ἠελίοιο.</line><line>αἰεὶ μὲν Τρώεσσ' ἐπιμίσγομαι, οὐδέ τί φημι</line><line>μιμνάζειν παρὰ νηυσὶ γέρων περ ἐὼν πολεμιστής:</line><line>ἀλλ' οὔ πω τοίους ἵππους ἴδον οὐδὲ νόησα.</line><line>ἀλλά τιν' ὔμμ' ὀΐω δόμεναι θεὸν ἀντιάσαντα:</line><line>ἀμφοτέρω γὰρ σφῶϊ φιλεῖ νεφεληγερέτα Ζεὺς</line><line>κούρη τ' αἰγιόχοιο Διὸς γλαυκῶπις Ἀθήνη.</line><line>τὸν δ' ἀπαμειβόμενος προσέφη πολύμητις Ὀδυσσεύς:</line><line>ὦ Νέστορ Νηληϊάδη μέγα κῦδος Ἀχαιῶν</line><line>ῥεῖα θεός γ' ἐθέλων καὶ ἀμείνονας ἠέ περ οἵδε</line><line>ἵππους δωρήσαιτ', ἐπεὶ ἢ πολὺ φέρτεροί εἰσιν.</line><line>ἵπποι δ' οἵδε γεραιὲ νεήλυδες οὓς ἐρεείνεις</line><line>Θρηΐκιοι: τὸν δέ σφιν ἄνακτ' ἀγαθὸς Διομήδης</line><line>ἔκτανε, πὰρ δ' ἑτάρους δυοκαίδεκα πάντας ἀρίστους.</line><line>τὸν τρισκαιδέκατον σκοπὸν εἵλομεν ἐγγύθι νηῶν,</line><line>τόν ῥα διοπτῆρα στρατοῦ ἔμμεναι ἡμετέροιο</line><line>Ἕκτωρ τε προέηκε καὶ ἄλλοι Τρῶες ἀγαυοί.</line><line>ὣς εἰπὼν τάφροιο διήλασε μώνυχας ἵππους</line><line>καγχαλόων: ἅμα δ' ἄλλοι ἴσαν χαίροντες Ἀχαιοί.</line><line>οἳ δ' ὅτε Τυδεΐδεω κλισίην εὔτυκτον ἵκοντο,</line><line>ἵππους μὲν κατέδησαν ἐϋτμήτοισιν ἱμᾶσι</line><line>φάτνῃ ἐφ' ἱππείῃ, ὅθι περ Διομήδεος ἵπποι</line><line>ἕστασαν ὠκύποδες μελιηδέα πυρὸν ἔδοντες:</line><line>νηῒ δ' ἐνὶ πρυμνῇ ἔναρα βροτόεντα Δόλωνος</line><line>θῆκ' Ὀδυσεύς, ὄφρ' ἱρὸν ἑτοιμασσαίατ' Ἀθήνῃ.</line><line>αὐτοὶ δ' ἱδρῶ πολλὸν ἀπενίζοντο θαλάσσῃ</line><line>ἐσβάντες κνήμας τε ἰδὲ λόφον ἀμφί τε μηρούς.</line><line>αὐτὰρ ἐπεί σφιν κῦμα θαλάσσης ἱδρῶ πολλὸν</line><line>νίψεν ἀπὸ χρωτὸς καὶ ἀνέψυχθεν φίλον ἦτορ,</line><line>ἔς ῥ' ἀσαμίνθους βάντες ἐϋξέστας λούσαντο.</line><line>τὼ δὲ λοεσσαμένω καὶ ἀλειψαμένω λίπ' ἐλαίῳ</line><line>δείπνῳ ἐφιζανέτην, ἀπὸ δὲ κρητῆρος Ἀθήνῃ</line><line>πλείου ἀφυσσόμενοι λεῖβον μελιηδέα οἶνον.</line></lvl1><lvl1 ln="11.1" d="part 2: Equal War" c="FF0000" f="ECE9D8" sz="5050"><line>ἠὼς δ' ἐκ λεχέων παρ' ἀγαυοῦ Τιθωνοῖο</line><line>ὄρνυθ', ἵν' ἀθανάτοισι φόως φέροι ἠδὲ βροτοῖσι:</line><line>Ζεὺς δ' Ἔριδα προΐαλλε θοὰς ἐπὶ νῆας Ἀχαιῶν</line><line>ἀργαλέην, πολέμοιο τέρας μετὰ χερσὶν ἔχουσαν.</line><line>στῆ δ' ἐπ' Ὀδυσσῆος μεγακήτεϊ νηῒ μελαίνῃ,</line><line>ἥ ῥ' ἐν μεσσάτῳ ἔσκε γεγωνέμεν ἀμφοτέρωσε,</line><line>ἠμὲν ἐπ' Αἴαντος κλισίας Τελαμωνιάδαο</line><line>ἠδ' ἐπ' Ἀχιλλῆος, τοί ῥ' ἔσχατα νῆας ἐΐσας</line><line>εἴρυσαν ἠνορέῃ πίσυνοι καὶ κάρτεϊ χειρῶν</line><line>ἔνθα στᾶσ' ἤϋσε θεὰ μέγα τε δεινόν τε</line><line>ὄρθι', Ἀχαιοῖσιν δὲ μέγα σθένος ἔμβαλ' ἑκάστῳ</line><line>καρδίῃ ἄληκτον πολεμίζειν ἠδὲ μάχεσθαι.</line><line>τοῖσι δ' ἄφαρ πόλεμος γλυκίων γένετ' ἠὲ νέεσθαι</line><line>ἐν νηυσὶ γλαφυρῇσι φίλην ἐς πατρίδα γαῖαν.</line><line>Ἀτρεΐδης δ' ἐβόησεν ἰδὲ ζώννυσθαι ἄνωγεν</line><line>Ἀργείους: ἐν δ' αὐτὸς ἐδύσετο νώροπα χαλκόν.</line><line>κνημῖδας μὲν πρῶτα περὶ κνήμῃσιν ἔθηκε</line><line>καλὰς ἀργυρέοισιν ἐπισφυρίοις ἀραρυίας:</line><line>δεύτερον αὖ θώρηκα περὶ στήθεσσιν ἔδυνε,</line><line>τόν ποτέ οἱ Κινύρης δῶκε ξεινήϊον εἶναι.</line><line>πεύθετο γὰρ Κύπρον δὲ μέγα κλέος οὕνεκ' Ἀχαιοὶ</line><line>ἐς Τροίην νήεσσιν ἀναπλεύσεσθαι ἔμελλον:</line><line>τοὔνεκά οἱ τὸν δῶκε χαριζόμενος βασιλῆϊ.</line><line>τοῦ δ' ἤτοι δέκα οἶμοι ἔσαν μέλανος κυάνοιο,</line><line>δώδεκα δὲ χρυσοῖο καὶ εἴκοσι κασσιτέροιο:</line><line>κυάνεοι δὲ δράκοντες ὀρωρέχατο προτὶ δειρὴν</line><line>τρεῖς ἑκάτερθ' ἴρισσιν ἐοικότες, ἅς τε Κρονίων</line><line>ἐν νέφεϊ στήριξε, τέρας μερόπων ἀνθρώπων.</line><line>ἀμφὶ δ' ἄρ' ὤμοισιν βάλετο ξίφος: ἐν δέ οἱ ἧλοι</line><line>χρύσειοι πάμφαινον, ἀτὰρ περὶ κουλεὸν ἦεν</line><line>ἀργύρεον χρυσέοισιν ἀορτήρεσσιν ἀρηρός.</line><line>ἂν δ' ἕλετ' ἀμφιβρότην πολυδαίδαλον ἀσπίδα θοῦριν</line><line>καλήν, ἣν πέρι μὲν κύκλοι δέκα χάλκεοι ἦσαν,</line><line>ἐν δέ οἱ ὀμφαλοὶ ἦσαν ἐείκοσι κασσιτέροιο</line><line>λευκοί, ἐν δὲ μέσοισιν ἔην μέλανος κυάνοιο.</line><line>τῇ δ' ἐπὶ μὲν Γοργὼ βλοσυρῶπις ἐστεφάνωτο</line><line>δεινὸν δερκομένη, περὶ δὲ Δεῖμός τε Φόβος τε.</line><line>τῆς δ' ἐξ ἀργύρεος τελαμὼν ἦν: αὐτὰρ ἐπ' αὐτοῦ</line><line>κυάνεος ἐλέλικτο δράκων, κεφαλαὶ δέ οἱ ἦσαν</line><line>τρεῖς ἀμφιστρεφέες ἑνὸς αὐχένος ἐκπεφυυῖαι.</line><line>κρατὶ δ' ἐπ' ἀμφίφαλον κυνέην θέτο τετραφάληρον</line><line>ἵππουριν: δεινὸν δὲ λόφος καθύπερθεν ἔνευεν.</line><line>εἵλετο δ' ἄλκιμα δοῦρε δύω κεκορυθμένα χαλκῷ</line><line>ὀξέα: τῆλε δὲ χαλκὸς ἀπ' αὐτόφιν οὐρανὸν εἴσω</line><line>λάμπ': ἐπὶ δ' ἐγδούπησαν Ἀθηναίη τε καὶ Ἥρη</line><line>τιμῶσαι βασιλῆα πολυχρύσοιο Μυκήνης.</line><line>ἡνιόχῳ μὲν ἔπειτα ἑῷ ἐπέτελλεν ἕκαστος</line><line>ἵππους εὖ κατὰ κόσμον ἐρυκέμεν αὖθ' ἐπὶ τάφρῳ,</line><line>αὐτοὶ δὲ πρυλέες σὺν τεύχεσι θωρηχθέντες</line><line>ῥώοντ': ἄσβεστος δὲ βοὴ γένετ' ἠῶθι πρό.</line><line>φθὰν δὲ μέγ' ἱππήων ἐπὶ τάφρῳ κοσμηθέντες,</line><line>ἱππῆες δ' ὀλίγον μετεκίαθον: ἐν δὲ κυδοιμὸν</line><line>ὦρσε κακὸν Κρονίδης, κατὰ δ' ὑψόθεν ἧκεν ἐέρσας</line><line>αἵματι μυδαλέας ἐξ αἰθέρος, οὕνεκ' ἔμελλε</line><line>πολλὰς ἰφθίμους κεφαλὰς Ἄϊδι προϊάψειν.</line><line>Τρῶες δ' αὖθ' ἑτέρωθεν ἐπὶ θρωσμῷ πεδίοιο</line><line>Ἕκτορά τ' ἀμφὶ μέγαν καὶ ἀμύμονα Πουλυδάμαντα</line><line>Αἰνείαν θ', ὃς Τρωσὶ θεὸς ὣς τίετο δήμῳ,</line><line>τρεῖς τ' Ἀντηνορίδας Πόλυβον καὶ Ἀγήνορα δῖον</line><line>ἠΐθεόν τ' Ἀκάμαντ' ἐπιείκελον ἀθανάτοισιν.</line><line>Ἕκτωρ δ' ἐν πρώτοισι φέρ' ἀσπίδα πάντοσ' ἐΐσην,</line><line>οἷος δ' ἐκ νεφέων ἀναφαίνεται οὔλιος ἀστὴρ</line><line>παμφαίνων, τοτὲ δ' αὖτις ἔδυ νέφεα σκιόεντα,</line><line>ὣς Ἕκτωρ ὁτὲ μέν τε μετὰ πρώτοισι φάνεσκεν,</line><line>ἄλλοτε δ' ἐν πυμάτοισι κελεύων: πᾶς δ' ἄρα χαλκῷ</line><line>λάμφ' ὥς τε στεροπὴ πατρὸς Διὸς αἰγιόχοιο.</line><line>οἳ δ', ὥς τ' ἀμητῆρες ἐναντίοι ἀλλήλοισιν</line><line>ὄγμον ἐλαύνωσιν ἀνδρὸς μάκαρος κατ' ἄρουραν</line><line>πυρῶν ἢ κριθῶν: τὰ δὲ δράγματα ταρφέα πίπτει:</line><line>ὣς Τρῶες καὶ Ἀχαιοὶ ἐπ' ἀλλήλοισι θορόντες</line><line>δῄουν, οὐδ' ἕτεροι μνώοντ' ὀλοοῖο φόβοιο.</line><line>ἴσας δ' ὑσμίνη κεφαλὰς ἔχεν, οἳ δὲ λύκοι ὣς</line><line>θῦνον: Ἔρις δ' ἄρ' ἔχαιρε πολύστονος εἰσορόωσα:</line><line>οἴη γάρ ῥα θεῶν παρετύγχανε μαρναμένοισιν,</line><line>οἳ δ' ἄλλοι οὔ σφιν πάρεσαν θεοί, ἀλλὰ ἕκηλοι</line><line>σφοῖσιν ἐνὶ μεγάροισι καθήατο, ἧχι ἑκάστῳ</line><line>δώματα καλὰ τέτυκτο κατὰ πτύχας Οὐλύμποιο.</line><line>πάντες δ' ᾐτιόωντο κελαινεφέα Κρονίωνα</line><line>οὕνεκ' ἄρα Τρώεσσιν ἐβούλετο κῦδος ὀρέξαι.</line><line>τῶν μὲν ἄρ' οὐκ ἀλέγιζε πατήρ: ὃ δὲ νόσφι λιασθεὶς</line><line>τῶν ἄλλων ἀπάνευθε καθέζετο κύδεϊ γαίων</line><line>εἰσορόων Τρώων τε πόλιν καὶ νῆας Ἀχαιῶν</line><line>χαλκοῦ τε στεροπήν, ὀλλύντάς τ' ὀλλυμένους τε.</line><line>ὄφρα μὲν ἠὼς ἦν καὶ ἀέξετο ἱερὸν ἦμαρ,</line><line>τόφρα μάλ' ἀμφοτέρων βέλε' ἥπτετο, πῖπτε δὲ λαός:</line><line>ἦμος δὲ δρυτόμος περ ἀνὴρ ὁπλίσσατο δεῖπνον</line><line>οὔρεος ἐν βήσσῃσιν, ἐπεί τ' ἐκορέσσατο χεῖρας</line><line>τάμνων δένδρεα μακρά, ἅδος τέ μιν ἵκετο θυμόν,</line><line>σίτου τε γλυκεροῖο περὶ φρένας ἵμερος αἱρεῖ,</line><line>τῆμος σφῇ ἀρετῇ Δαναοὶ ῥήξαντο φάλαγγας</line><line>κεκλόμενοι ἑτάροισι κατὰ στίχας: ἐν δ' Ἀγαμέμνων</line><line>πρῶτος ὄρουσ', ἕλε δ' ἄνδρα Βιάνορα ποιμένα λαῶν</line><line>αὐτόν, ἔπειτα δ' ἑταῖρον Ὀϊλῆα πλήξιππον.</line><line>ἤτοι ὅ γ' ἐξ ἵππων κατεπάλμενος ἀντίος ἔστη:</line><line>τὸν δ' ἰθὺς μεμαῶτα μετώπιον ὀξέϊ δουρὶ</line><line>νύξ', οὐδὲ στεφάνη δόρυ οἱ σχέθε χαλκοβάρεια,</line><line>ἀλλὰ δι' αὐτῆς ἦλθε καὶ ὀστέου, ἐγκέφαλος δὲ</line><line>ἔνδον ἅπας πεπάλακτο: δάμασσε δέ μιν μεμαῶτα.</line><line>καὶ τοὺς μὲν λίπεν αὖθι ἄναξ ἀνδρῶν Ἀγαμέμνων</line><line>στήθεσι παμφαίνοντας, ἐπεὶ περίδυσε χιτῶνας:</line><line>αὐτὰρ ὃ βῆ Ἶσόν τε καὶ Ἄντιφον ἐξεναρίξων</line><line>υἷε δύω Πριάμοιο νόθον καὶ γνήσιον ἄμφω</line><line>εἰν ἑνὶ δίφρῳ ἐόντας: ὃ μὲν νόθος ἡνιόχευεν,</line><line>Ἄντιφος αὖ παρέβασκε περικλυτός: ὥ ποτ' Ἀχιλλεὺς</line><line>Ἴδης ἐν κνημοῖσι δίδη μόσχοισι λύγοισι,</line><line>ποιμαίνοντ' ἐπ' ὄεσσι λαβών, καὶ ἔλυσεν ἀποίνων.</line><line>δὴ τότε γ' Ἀτρεΐδης εὐρὺ κρείων Ἀγαμέμνων</line><line>τὸν μὲν ὑπὲρ μαζοῖο κατὰ στῆθος βάλε δουρί,</line><line>Ἄντιφον αὖ παρὰ οὖς ἔλασε ξίφει, ἐκ δ' ἔβαλ' ἵππων.</line><line>σπερχόμενος δ' ἀπὸ τοῖιν ἐσύλα τεύχεα καλὰ</line><line>γιγνώσκων: καὶ γάρ σφε πάρος παρὰ νηυσὶ θοῇσιν</line><line>εἶδεν, ὅτ' ἐξ Ἴδης ἄγαγεν πόδας ὠκὺς Ἀχιλλεύς.</line><line>ὡς δὲ λέων ἐλάφοιο ταχείης νήπια τέκνα</line><line>ῥηϊδίως συνέαξε λαβὼν κρατεροῖσιν ὀδοῦσιν</line><line>ἐλθὼν εἰς εὐνήν, ἁπαλόν τέ σφ' ἦτορ ἀπηύρα:</line><line>ἣ δ' εἴ πέρ τε τύχῃσι μάλα σχεδόν, οὐ δύναταί σφι</line><line>χραισμεῖν: αὐτὴν γάρ μιν ὑπὸ τρόμος αἰνὸς ἱκάνει:</line><line>καρπαλίμως δ' ἤϊξε διὰ δρυμὰ πυκνὰ καὶ ὕλην</line><line>σπεύδουσ' ἱδρώουσα κραταιοῦ θηρὸς ὑφ' ὁρμῆς:</line><line>ὣς ἄρα τοῖς οὔ τις δύνατο χραισμῆσαι ὄλεθρον</line><line>Τρώων, ἀλλὰ καὶ αὐτοὶ ὑπ' Ἀργείοισι φέβοντο.</line><line>αὐτὰρ ὃ Πείσανδρόν τε καὶ Ἱππόλοχον μενεχάρμην</line><line>υἱέας Ἀντιμάχοιο δαΐφρονος, ὅς ῥα μάλιστα</line><line>χρυσὸν Ἀλεξάνδροιο δεδεγμένος ἀγλαὰ δῶρα</line><line>οὐκ εἴασχ' Ἑλένην δόμεναι ξανθῷ Μενελάῳ,</line><line>τοῦ περ δὴ δύο παῖδε λάβε κρείων Ἀγαμέμνων</line><line>εἰν ἑνὶ δίφρῳ ἐόντας, ὁμοῦ δ' ἔχον ὠκέας ἵππους:</line><line>ἐκ γάρ σφεας χειρῶν φύγον ἡνία σιγαλόεντα,</line><line>τὼ δὲ κυκηθήτην: ὃ δ' ἐναντίον ὦρτο λέων ὣς</line><line>Ἀτρεΐδης: τὼ δ' αὖτ' ἐκ δίφρου γουναζέσθην:</line><line>ζώγρει Ἀτρέος υἱέ, σὺ δ' ἄξια δέξαι ἄποινα:</line><line>πολλὰ δ' ἐν Ἀντιμάχοιο δόμοις κειμήλια κεῖται</line><line>χαλκός τε χρυσός τε πολύκμητός τε σίδηρος,</line><line>τῶν κέν τοι χαρίσαιτο πατὴρ ἀπερείσι' ἄποινα,</line><line>εἰ νῶϊ ζωοὺς πεπύθοιτ' ἐπὶ νηυσὶν Ἀχαιῶν.</line><line>ὣς τώ γε κλαίοντε προσαυδήτην βασιλῆα</line><line>μειλιχίοις ἐπέεσσιν: ἀμείλικτον δ' ὄπ' ἄκουσαν:</line><line>εἰ μὲν δὴ Ἀντιμάχοιο δαΐφρονος υἱέες ἐστόν,</line><line>ὅς ποτ' ἐνὶ Τρώων ἀγορῇ Μενέλαον ἄνωγεν</line><line>ἀγγελίην ἐλθόντα σὺν ἀντιθέῳ Ὀδυσῆϊ</line><line>αὖθι κατακτεῖναι μηδ' ἐξέμεν ἂψ ἐς Ἀχαιούς,</line><line>νῦν μὲν δὴ τοῦ πατρὸς ἀεικέα τίσετε λώβην.</line><line>ἦ, καὶ Πείσανδρον μὲν ἀφ' ἵππων ὦσε χαμᾶζε</line><line>δουρὶ βαλὼν πρὸς στῆθος: ὃ δ' ὕπτιος οὔδει ἐρείσθη.</line><line>Ἱππόλοχος δ' ἀπόρουσε, τὸν αὖ χαμαὶ ἐξενάριξε</line><line>χεῖρας ἀπὸ ξίφεϊ τμήξας ἀπό τ' αὐχένα κόψας,</line><line>ὅλμον δ' ὣς ἔσσευε κυλίνδεσθαι δι' ὁμίλου.</line><line>τοὺς μὲν ἔασ': ὃ δ' ὅθι πλεῖσται κλονέοντο φάλαγγες,</line><line>τῇ ῥ' ἐνόρουσ', ἅμα δ' ἄλλοι ἐϋκνήμιδες Ἀχαιοί.</line><line>πεζοὶ μὲν πεζοὺς ὄλεκον φεύγοντας ἀνάγκῃ,</line><line>ἱππεῖς δ' ἱππῆας: ὑπὸ δέ σφισιν ὦρτο κονίη</line><line>ἐκ πεδίου, τὴν ὦρσαν ἐρίγδουποι πόδες ἵππων</line><line>χαλκῷ δηϊόωντες: ἀτὰρ κρείων Ἀγαμέμνων</line><line>αἰὲν ἀποκτείνων ἕπετ' Ἀργείοισι κελεύων.</line><line>ὡς δ' ὅτε πῦρ ἀΐδηλον ἐν ἀξύλῳ ἐμπέσῃ ὕλῃ,</line><line>πάντῃ τ' εἰλυφόων ἄνεμος φέρει, οἳ δέ τε θάμνοι</line><line>πρόρριζοι πίπτουσιν ἐπειγόμενοι πυρὸς ὁρμῇ:</line><line>ὣς ἄρ' ὑπ' Ἀτρεΐδῃ Ἀγαμέμνονι πῖπτε κάρηνα</line><line>Τρώων φευγόντων, πολλοὶ δ' ἐριαύχενες ἵπποι</line><line>κείν' ὄχεα κροτάλιζον ἀνὰ πτολέμοιο γεφύρας</line><line>ἡνιόχους ποθέοντες ἀμύμονας: οἳ δ' ἐπὶ γαίῃ</line><line>κείατο, γύπεσσιν πολὺ φίλτεροι ἢ ἀλόχοισιν.</line><line>Ἕκτορα δ' ἐκ βελέων ὕπαγε Ζεὺς ἔκ τε κονίης</line><line>ἔκ τ' ἀνδροκτασίης ἔκ θ' αἵματος ἔκ τε κυδοιμοῦ:</line><line>Ἀτρεΐδης δ' ἕπετο σφεδανὸν Δαναοῖσι κελεύων.</line><line>οἳ δὲ παρ' Ἴλου σῆμα παλαιοῦ Δαρδανίδαο</line><line>μέσσον κὰπ πεδίον παρ' ἐρινεὸν ἐσσεύοντο</line><line>ἱέμενοι πόλιος: ὃ δὲ κεκλήγων ἕπετ' αἰεὶ</line><line>Ἀτρεΐδης, λύθρῳ δὲ παλάσσετο χεῖρας ἀάπτους.</line><line>ἀλλ' ὅτε δὴ Σκαιάς τε πύλας καὶ φηγὸν ἵκοντο,</line><line>ἔνθ' ἄρα δὴ ἵσταντο καὶ ἀλλήλους ἀνέμιμνον.</line><line>οἳ δ' ἔτι κὰμ μέσσον πεδίον φοβέοντο βόες ὥς,</line><line>ἅς τε λέων ἐφόβησε μολὼν ἐν νυκτὸς ἀμολγῷ</line><line>πάσας: τῇ δέ τ' ἰῇ ἀναφαίνεται αἰπὺς ὄλεθρος:</line><line>τῆς δ' ἐξ αὐχέν' ἔαξε λαβὼν κρατεροῖσιν ὀδοῦσι</line><line>πρῶτον, ἔπειτα δέ θ' αἷμα καὶ ἔγκατα πάντα λαφύσσει:</line><line>ὣς τοὺς Ἀτρεΐδης ἔφεπε κρείων Ἀγαμέμνων</line><line>αἰὲν ἀποκτείνων τὸν ὀπίστατον: οἳ δ' ἐφέβοντο.</line><line>πολλοὶ δὲ πρηνεῖς τε καὶ ὕπτιοι ἔκπεσον ἵππων</line><line>Ἀτρεΐδεω ὑπὸ χερσί: περὶ πρὸ γὰρ ἔγχεϊ θῦεν.</line><line>ἀλλ' ὅτε δὴ τάχ' ἔμελλεν ὑπὸ πτόλιν αἰπύ τε τεῖχος</line><line>ἵξεσθαι, τότε δή ῥα πατὴρ ἀνδρῶν τε θεῶν τε</line><line>Ἴδης ἐν κορυφῇσι καθέζετο πιδηέσσης</line><line>οὐρανόθεν καταβάς: ἔχε δ' ἀστεροπὴν μετὰ χερσίν.</line><line>Ἶριν δ' ὄτρυνε χρυσόπτερον ἀγγελέουσαν:</line><line>βάσκ' ἴθι Ἶρι ταχεῖα, τὸν Ἕκτορι μῦθον ἐνίσπες:</line><line>ὄφρ' ἂν μέν κεν ὁρᾷ Ἀγαμέμνονα ποιμένα λαῶν</line><line>θύνοντ' ἐν προμάχοισιν ἐναίροντα στίχας ἀνδρῶν,</line><line>τόφρ' ἀναχωρείτω, τὸν δ' ἄλλον λαὸν ἀνώχθω</line><line>μάρνασθαι δηΐοισι κατὰ κρατερὴν ὑσμίνην.</line><line>αὐτὰρ ἐπεί κ' ἢ δουρὶ τυπεὶς ἢ βλήμενος ἰῷ</line><line>εἰς ἵππους ἅλεται, τότε οἱ κράτος ἐγγυαλίξω</line><line>κτείνειν εἰς ὅ κε νῆας ἐϋσσέλμους ἀφίκηται</line><line>δύῃ τ' ἠέλιος καὶ ἐπὶ κνέφας ἱερὸν ἔλθῃ.</line><line>ὣς ἔφατ', οὐδ' ἀπίθησε ποδήνεμος ὠκέα Ἶρις,</line><line>βῆ δὲ κατ' Ἰδαίων ὀρέων εἰς Ἴλιον ἱρήν.</line><line>εὗρ' υἱὸν Πριάμοιο δαΐφρονος Ἕκτορα δῖον</line><line>ἑσταότ' ἔν θ' ἵπποισι καὶ ἅρμασι κολλητοῖσιν:</line><line>ἀγχοῦ δ' ἱσταμένη προσέφη πόδας ὠκέα Ἶρις:</line><line>Ἕκτορ υἱὲ Πριάμοιο Διὶ μῆτιν ἀτάλαντε</line><line>Ζεύς με πατὴρ προέηκε τεῒν τάδε μυθήσασθαι.</line><line>ὄφρ' ἂν μέν κεν ὁρᾷς Ἀγαμέμνονα ποιμένα λαῶν</line><line>θύνοντ' ἐν προμάχοισιν, ἐναίροντα στίχας ἀνδρῶν,</line><line>τόφρ' ὑπόεικε μάχης, τὸν δ' ἄλλον λαὸν ἄνωχθι</line><line>μάρνασθαι δηΐοισι κατὰ κρατερὴν ὑσμίνην.</line><line>αὐτὰρ ἐπεί κ' ἢ δουρὶ τυπεὶς ἢ βλήμενος ἰῷ</line><line>εἰς ἵππους ἅλεται, τότε τοι κράτος ἐγγυαλίξει</line><line>κτείνειν, εἰς ὅ κε νῆας ἐϋσσέλμους ἀφίκηαι</line><line>δύῃ τ' ἠέλιος καὶ ἐπὶ κνέφας ἱερὸν ἔλθῃ.</line><line>ἣ μὲν ἄρ' ὣς εἰποῦσ' ἀπέβη πόδας ὠκέα Ἶρις,</line><line>Ἕκτωρ δ' ἐξ ὀχέων σὺν τεύχεσιν ἆλτο χαμᾶζε,</line><line>πάλλων δ' ὀξέα δοῦρα κατὰ στρατὸν ᾤχετο πάντῃ</line><line>ὀτρύνων μαχέσασθαι, ἔγειρε δὲ φύλοπιν αἰνήν.</line><line>οἳ δ' ἐλελίχθησαν καὶ ἐναντίοι ἔσταν Ἀχαιῶν,</line><line>Ἀργεῖοι δ' ἑτέρωθεν ἐκαρτύναντο φάλαγγας.</line><line>ἀρτύνθη δὲ μάχη, στὰν δ' ἀντίοι: ἐν δ' Ἀγαμέμνων</line><line>πρῶτος ὄρουσ', ἔθελεν δὲ πολὺ προμάχεσθαι ἁπάντων.</line><line>ἔσπετε νῦν μοι Μοῦσαι Ὀλύμπια δώματ' ἔχουσαι</line><line>ὅς τις δὴ πρῶτος Ἀγαμέμνονος ἀντίον ἦλθεν</line><line>ἢ αὐτῶν Τρώων ἠὲ κλειτῶν ἐπικούρων.</line><line>Ἰφιδάμας Ἀντηνορίδης ἠΰς τε μέγας τε</line><line>ὃς τράφη ἐν Θρῄκῃ ἐριβώλακι μητέρι μήλων:</line><line>Κισσῆς τόν γ' ἔθρεψε δόμοις ἔνι τυτθὸν ἐόντα</line><line>μητροπάτωρ, ὃς τίκτε Θεανὼ καλλιπάρῃον:</line><line>αὐτὰρ ἐπεί ῥ' ἥβης ἐρικυδέος ἵκετο μέτρον,</line><line>αὐτοῦ μιν κατέρυκε, δίδου δ' ὅ γε θυγατέρα ἥν:</line><line>γήμας δ' ἐκ θαλάμοιο μετὰ κλέος ἵκετ' Ἀχαιῶν</line><line>σὺν δυοκαίδεκα νηυσὶ κορωνίσιν, αἵ οἱ ἕποντο.</line><line>τὰς μὲν ἔπειτ' ἐν Περκώτῃ λίπε νῆας ἐΐσας,</line><line>αὐτὰρ ὃ πεζὸς ἐὼν ἐς Ἴλιον εἰληλούθει:</line><line>ὅς ῥα τότ' Ἀτρεΐδεω Ἀγαμέμνονος ἀντίον ἦλθεν.</line><line>οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,</line><line>Ἀτρεΐδης μὲν ἅμαρτε, παραὶ δέ οἱ ἐτράπετ' ἔγχος,</line><line>Ἰφιδάμας δὲ κατὰ ζώνην θώρηκος ἔνερθε</line><line>νύξ', ἐπὶ δ' αὐτὸς ἔρεισε βαρείῃ χειρὶ πιθήσας:</line><line>οὐδ' ἔτορε ζωστῆρα παναίολον, ἀλλὰ πολὺ πρὶν</line><line>ἀργύρῳ ἀντομένη μόλιβος ὣς ἐτράπετ' αἰχμή.</line><line>καὶ τό γε χειρὶ λαβὼν εὐρὺ κρείων Ἀγαμέμνων</line><line>ἕλκ' ἐπὶ οἷ μεμαὼς ὥς τε λίς, ἐκ δ' ἄρα χειρὸς</line><line>σπάσσατο: τὸν δ' ἄορι πλῆξ' αὐχένα, λῦσε δὲ γυῖα.</line><line>ὣς ὃ μὲν αὖθι πεσὼν κοιμήσατο χάλκεον ὕπνον</line><line>οἰκτρὸς ἀπὸ μνηστῆς ἀλόχου, ἀστοῖσιν ἀρήγων,</line><line>κουριδίης, ἧς οὔ τι χάριν ἴδε, πολλὰ δ' ἔδωκε:</line><line>πρῶθ' ἑκατὸν βοῦς δῶκεν, ἔπειτα δὲ χίλι' ὑπέστη</line><line>αἶγας ὁμοῦ καὶ ὄϊς, τά οἱ ἄσπετα ποιμαίνοντο.</line><line>δὴ τότε γ' Ἀτρεΐδης Ἀγαμέμνων ἐξενάριξε,</line><line>βῆ δὲ φέρων ἀν' ὅμιλον Ἀχαιῶν τεύχεα καλά.</line><line>τὸν δ' ὡς οὖν ἐνόησε Κόων ἀριδείκετος ἀνδρῶν</line><line>πρεσβυγενὴς Ἀντηνορίδης, κρατερόν ῥά ἑ πένθος</line><line>ὀφθαλμοὺς ἐκάλυψε κασιγνήτοιο πεσόντος.</line><line>στῆ δ' εὐρὰξ σὺν δουρὶ λαθὼν Ἀγαμέμνονα δῖον,</line><line>νύξε δέ μιν κατὰ χεῖρα μέσην ἀγκῶνος ἔνερθε,</line><line>ἀντικρὺ δὲ διέσχε φαεινοῦ δουρὸς ἀκωκή.</line><line>ῥίγησέν τ' ἄρ' ἔπειτα ἄναξ ἀνδρῶν Ἀγαμέμνων:</line><line>ἀλλ' οὐδ' ὧς ἀπέληγε μάχης ἠδὲ πτολέμοιο,</line><line>ἀλλ' ἐπόρουσε Κόωνι ἔχων ἀνεμοτρεφὲς ἔγχος.</line><line>ἤτοι ὃ Ἰφιδάμαντα κασίγνητον καὶ ὄπατρον</line><line>ἕλκε ποδὸς μεμαώς, καὶ ἀΰτει πάντας ἀρίστους:</line><line>τὸν δ' ἕλκοντ' ἀν' ὅμιλον ὑπ' ἀσπίδος ὀμφαλοέσσης</line><line>οὔτησε ξυστῷ χαλκήρεϊ, λῦσε δὲ γυῖα:</line><line>τοῖο δ' ἐπ' Ἰφιδάμαντι κάρη ἀπέκοψε παραστάς.</line><line>ἔνθ' Ἀντήνορος υἷες ὑπ' Ἀτρεΐδῃ βασιλῆϊ</line><line>πότμον ἀναπλήσαντες ἔδυν δόμον Ἄϊδος εἴσω.</line><line>αὐτὰρ ὃ τῶν ἄλλων ἐπεπωλεῖτο στίχας ἀνδρῶν</line><line>ἔγχεΐ τ' ἄορί τε μεγάλοισί τε χερμαδίοισιν,</line><line>ὄφρά οἱ αἷμ' ἔτι θερμὸν ἀνήνοθεν ἐξ ὠτειλῆς.</line><line>αὐτὰρ ἐπεὶ τὸ μὲν ἕλκος ἐτέρσετο, παύσατο δ' αἷμα,</line><line>ὀξεῖαι δ' ὀδύναι δῦνον μένος Ἀτρεΐδαο.</line><line>ὡς δ' ὅτ' ἂν ὠδίνουσαν ἔχῃ βέλος ὀξὺ γυναῖκα</line><line>δριμύ, τό τε προϊεῖσι μογοστόκοι Εἰλείθυιαι</line><line>Ἥρης θυγατέρες πικρὰς ὠδῖνας ἔχουσαι,</line><line>ὣς ὀξεῖ' ὀδύναι δῦνον μένος Ἀτρεΐδαο.</line><line>ἐς δίφρον δ' ἀνόρουσε, καὶ ἡνιόχῳ ἐπέτελλε</line><line>νηυσὶν ἔπι γλαφυρῇσιν ἐλαυνέμεν: ἤχθετο γὰρ κῆρ.</line><line>ἤϋσεν δὲ διαπρύσιον Δαναοῖσι γεγωνώς:</line><line>ὦ φίλοι Ἀργείων ἡγήτορες ἠδὲ μέδοντες</line><line>ὑμεῖς μὲν νῦν νηυσὶν ἀμύνετε ποντοπόροισι</line><line>φύλοπιν ἀργαλέην, ἐπεὶ οὐκ ἐμὲ μητίετα Ζεὺς</line><line>εἴασε Τρώεσσι πανημέριον πολεμίζειν.</line><line>ὣς ἔφαθ', ἡνίοχος δ' ἵμασεν καλλίτριχας ἵππους</line><line>νῆας ἔπι γλαφυράς: τὼ δ' οὐκ ἀέκοντε πετέσθην:</line><line>ἄφρεον δὲ στήθεα, ῥαίνοντο δὲ νέρθε κονίῃ</line><line>τειρόμενον βασιλῆα μάχης ἀπάνευθε φέροντες.</line><line>Ἕκτωρ δ' ὡς ἐνόησ' Ἀγαμέμνονα νόσφι κιόντα</line><line>Τρωσί τε καὶ Λυκίοισιν ἐκέκλετο μακρὸν ἀΰσας:</line><line>Τρῶες καὶ Λύκιοι καὶ Δάρδανοι ἀγχιμαχηταὶ</line><line>ἀνέρες ἔστε φίλοι, μνήσασθε δὲ θούριδος ἀλκῆς.</line><line>οἴχετ' ἀνὴρ ὤριστος, ἐμοὶ δὲ μέγ' εὖχος ἔδωκε</line><line>Ζεὺς Κρονίδης: ἀλλ' ἰθὺς ἐλαύνετε μώνυχας ἵππους</line><line>ἰφθίμων Δαναῶν, ἵν' ὑπέρτερον εὖχος ἄρησθε.</line><line>ὣς εἰπὼν ὄτρυνε μένος καὶ θυμὸν ἑκάστου.</line><line>ὡς δ' ὅτε πού τις θηρητὴρ κύνας ἀργιόδοντας</line><line>σεύῃ ἐπ' ἀγροτέρῳ συῒ καπρίῳ ἠὲ λέοντι,</line><line>ὣς ἐπ' Ἀχαιοῖσιν σεῦε Τρῶας μεγαθύμους</line><line>Ἕκτωρ Πριαμίδης βροτολοιγῷ ἶσος Ἄρηϊ.</line><line>αὐτὸς δ' ἐν πρώτοισι μέγα φρονέων ἐβεβήκει,</line><line>ἐν δ' ἔπεσ' ὑσμίνῃ ὑπεραέϊ ἶσος ἀέλλῃ,</line><line>ἥ τε καθαλλομένη ἰοειδέα πόντον ὀρίνει.</line><line>ἔνθα τίνα πρῶτον, τίνα δ' ὕστατον ἐξενάριξεν</line><line>Ἕκτωρ Πριαμίδης, ὅτε οἱ Ζεὺς κῦδος ἔδωκεν;</line><line>Ἀσαῖον μὲν πρῶτα καὶ Αὐτόνοον καὶ Ὀπίτην</line><line>καὶ Δόλοπα Κλυτίδην καὶ Ὀφέλτιον ἠδ' Ἀγέλαον</line><line>Αἴσυμνόν τ' Ὦρόν τε καὶ Ἱππόνοον μενεχάρμην.</line><line>τοὺς ἄρ' ὅ γ' ἡγεμόνας Δαναῶν ἕλεν, αὐτὰρ ἔπειτα</line><line>πληθύν, ὡς ὁπότε νέφεα Ζέφυρος στυφελίξῃ</line><line>ἀργεστᾶο Νότοιο βαθείῃ λαίλαπι τύπτων:</line><line>πολλὸν δὲ τρόφι κῦμα κυλίνδεται, ὑψόσε δ' ἄχνη</line><line>σκίδναται ἐξ ἀνέμοιο πολυπλάγκτοιο ἰωῆς:</line><line>ὣς ἄρα πυκνὰ καρήαθ' ὑφ' Ἕκτορι δάμνατο λαῶν.</line><line>ἔνθά κε λοιγὸς ἔην καὶ ἀμήχανα ἔργα γένοντο,</line><line>καί νύ κεν ἐν νήεσσι πέσον φεύγοντες Ἀχαιοί,</line><line>εἰ μὴ Τυδεΐδῃ Διομήδεϊ κέκλετ' Ὀδυσσεύς:</line><line>Τυδεΐδη τί παθόντε λελάσμεθα θούριδος ἀλκῆς;</line><line>ἀλλ' ἄγε δεῦρο πέπον, παρ' ἔμ' ἵσταο: δὴ γὰρ ἔλεγχος</line><line>ἔσσεται εἴ κεν νῆας ἕλῃ κορυθαίολος Ἕκτωρ.</line><line>τὸν δ' ἀπαμειβόμενος προσέφη κρατερὸς Διομήδης:</line><line>ἤτοι ἐγὼ μενέω καὶ τλήσομαι: ἀλλὰ μίνυνθα</line><line>ἡμέων ἔσσεται ἦδος, ἐπεὶ νεφεληγερέτα Ζεὺς</line><line>Τρωσὶν δὴ βόλεται δοῦναι κράτος ἠέ περ ἡμῖν.</line><line>ἦ καὶ Θυμβραῖον μὲν ἀφ' ἵππων ὦσε χαμᾶζε</line><line>δουρὶ βαλὼν κατὰ μαζὸν ἀριστερόν: αὐτὰρ Ὀδυσσεὺς</line><line>ἀντίθεον θεράποντα Μολίονα τοῖο ἄνακτος.</line><line>τοὺς μὲν ἔπειτ' εἴασαν, ἐπεὶ πολέμου ἀπέπαυσαν:</line><line>τὼ δ' ἀν' ὅμιλον ἰόντε κυδοίμεον, ὡς ὅτε κάπρω</line><line>ἐν κυσὶ θηρευτῇσι μέγα φρονέοντε πέσητον:</line><line>ὣς ὄλεκον Τρῶας πάλιν ὀρμένω: αὐτὰρ Ἀχαιοὶ</line><line>ἀσπασίως φεύγοντες ἀνέπνεον Ἕκτορα δῖον.</line><line>ἔνθ' ἑλέτην δίφρόν τε καὶ ἀνέρε δήμου ἀρίστω</line><line>υἷε δύω Μέροπος Περκωσίου, ὃς περὶ πάντων</line><line>ᾔδεε μαντοσύνας, οὐδὲ οὓς παῖδας ἔασκε</line><line>στείχειν ἐς πόλεμον φθισήνορα: τὼ δέ οἱ οὔ τι</line><line>πειθέσθην: κῆρες γὰρ ἄγον μέλανος θανάτοιο.</line><line>τοὺς μὲν Τυδεΐδης δουρικλειτὸς Διομήδης</line><line>θυμοῦ καὶ ψυχῆς κεκαδὼν κλυτὰ τεύχε' ἀπηύρα:</line><line>Ἱππόδαμον δ' Ὀδυσεὺς καὶ Ὑπείροχον ἐξενάριξεν.</line><line>ἔνθά σφιν κατὰ ἶσα μάχην ἐτάνυσσε Κρονίων</line><line>ἐξ Ἴδης καθορῶν: τοὶ δ' ἀλλήλους ἐνάριζον.</line><line>ἤτοι Τυδέος υἱὸς Ἀγάστροφον οὔτασε δουρὶ</line><line>Παιονίδην ἥρωα κατ' ἰσχίον: οὐ δέ οἱ ἵπποι</line><line>ἐγγὺς ἔσαν προφυγεῖν, ἀάσατο δὲ μέγα θυμῷ.</line><line>τοὺς μὲν γὰρ θεράπων ἀπάνευθ' ἔχεν, αὐτὰρ ὃ πεζὸς</line><line>θῦνε διὰ προμάχων, εἷος φίλον ὤλεσε θυμόν.</line><line>Ἕκτωρ δ' ὀξὺ νόησε κατὰ στίχας, ὦρτο δ' ἐπ' αὐτοὺς</line><line>κεκλήγων: ἅμα δὲ Τρώων εἵποντο φάλαγγες.</line><line>τὸν δὲ ἰδὼν ῥίγησε βοὴν ἀγαθὸς Διομήδης,</line><line>αἶψα δ' Ὀδυσσῆα προσεφώνεεν ἐγγὺς ἐόντα:</line><line>νῶϊν δὴ τόδε πῆμα κυλίνδεται ὄβριμος Ἕκτωρ:</line><line>ἀλλ' ἄγε δὴ στέωμεν καὶ ἀλεξώμεσθα μένοντες.</line><line>ἦ ῥα, καὶ ἀμπεπαλὼν προΐει δολιχόσκιον ἔγχος</line><line>καὶ βάλεν, οὐδ' ἀφάμαρτε τιτυσκόμενος κεφαλῆφιν,</line><line>ἄκρην κὰκ κόρυθα: πλάγχθη δ' ἀπὸ χαλκόφι χαλκός,</line><line>οὐδ' ἵκετο χρόα καλόν: ἐρύκακε γὰρ τρυφάλεια</line><line>τρίπτυχος αὐλῶπις, τήν οἱ πόρε Φοῖβος Ἀπόλλων.</line><line>Ἕκτωρ δ' ὦκ' ἀπέλεθρον ἀνέδραμε, μίκτο δ' ὁμίλῳ,</line><line>στῆ δὲ γνὺξ ἐριπὼν καὶ ἐρείσατο χειρὶ παχείῃ</line><line>γαίης: ἀμφὶ δὲ ὄσσε κελαινὴ νὺξ ἐκάλυψεν.</line><line>ὄφρα δὲ Τυδεΐδης μετὰ δούρατος ᾤχετ' ἐρωὴν</line><line>τῆλε διὰ προμάχων, ὅθι οἱ καταείσατο γαίης</line><line>τόφρ' Ἕκτωρ ἔμπνυτο, καὶ ἂψ ἐς δίφρον ὀρούσας</line><line>ἐξέλασ' ἐς πληθύν, καὶ ἀλεύατο κῆρα μέλαιναν.</line><line>δουρὶ δ' ἐπαΐσσων προσέφη κρατερὸς Διομήδης:</line><line>ἐξ αὖ νῦν ἔφυγες θάνατον κύον: ἦ τέ τοι ἄγχι</line><line>ἦλθε κακόν: νῦν αὖτέ σ' ἐρύσατο Φοῖβος Ἀπόλλων</line><line>ᾧ μέλλεις εὔχεσθαι ἰὼν ἐς δοῦπον ἀκόντων.</line><line>ἦ θήν σ' ἐξανύω γε καὶ ὕστερον ἀντιβολήσας,</line><line>εἴ πού τις καὶ ἔμοιγε θεῶν ἐπιτάρροθός ἐστι.</line><line>νῦν αὖ τοὺς ἄλλους ἐπιείσομαι, ὅν κε κιχείω.</line><line>ἦ, καὶ Παιονίδην δουρὶ κλυτὸν ἐξενάριζεν.</line><line>αὐτὰρ Ἀλέξανδρος Ἑλένης πόσις ἠϋκόμοιο</line><line>Τυδεΐδῃ ἔπι τόξα τιταίνετο ποιμένι λαῶν,</line><line>στήλῃ κεκλιμένος ἀνδροκμήτῳ ἐπὶ τύμβῳ</line><line>Ἴλου Δαρδανίδαο, παλαιοῦ δημογέροντος.</line><line>ἤτοι ὃ μὲν θώρηκα Ἀγαστρόφου ἰφθίμοιο</line><line>αἴνυτ' ἀπὸ στήθεσφι παναίολον ἀσπίδα τ' ὤμων</line><line>καὶ κόρυθα βριαρήν: ὃ δὲ τόξου πῆχυν ἄνελκε</line><line>καὶ βάλεν, οὐδ' ἄρα μιν ἅλιον βέλος ἔκφυγε χειρός,</line><line>ταρσὸν δεξιτεροῖο ποδός: διὰ δ' ἀμπερὲς ἰὸς</line><line>ἐν γαίῃ κατέπηκτο: ὃ δὲ μάλα ἡδὺ γελάσσας</line><line>ἐκ λόχου ἀμπήδησε καὶ εὐχόμενος ἔπος ηὔδα:</line><line>βέβληαι οὐδ' ἅλιον βέλος ἔκφυγεν: ὡς ὄφελόν τοι</line><line>νείατον ἐς κενεῶνα βαλὼν ἐκ θυμὸν ἑλέσθαι.</line><line>οὕτω κεν καὶ Τρῶες ἀνέπνευσαν κακότητος,</line><line>οἵ τέ σε πεφρίκασι λέονθ' ὡς μηκάδες αἶγες.</line><line>τὸν δ' οὐ ταρβήσας προσέφη κρατερὸς Διομήδης:</line><line>τοξότα λωβητὴρ κέρᾳ ἀγλαὲ παρθενοπῖπα</line><line>εἰ μὲν δὴ ἀντίβιον σὺν τεύχεσι πειρηθείης,</line><line>οὐκ ἄν τοι χραίσμῃσι βιὸς καὶ ταρφέες ἰοί:</line><line>νῦν δέ μ' ἐπιγράψας ταρσὸν ποδὸς εὔχεαι αὔτως.</line><line>οὐκ ἀλέγω, ὡς εἴ με γυνὴ βάλοι ἢ πάϊς ἄφρων:</line><line>κωφὸν γὰρ βέλος ἀνδρὸς ἀνάλκιδος οὐτιδανοῖο.</line><line>ἦ τ' ἄλλως ὑπ' ἐμεῖο, καὶ εἴ κ' ὀλίγον περ ἐπαύρῃ,</line><line>ὀξὺ βέλος πέλεται, καὶ ἀκήριον αἶψα τίθησι.</line><line>τοῦ δὲ γυναικὸς μέν τ' ἀμφίδρυφοί εἰσι παρειαί,</line><line>παῖδες δ' ὀρφανικοί: ὃ δέ θ' αἵματι γαῖαν ἐρεύθων</line><line>πύθεται, οἰωνοὶ δὲ περὶ πλέες ἠὲ γυναῖκες.</line><line>ὣς φάτο, τοῦ δ' Ὀδυσεὺς δουρικλυτὸς ἐγγύθεν ἐλθὼν</line><line>ἔστη πρόσθ': ὃ δ' ὄπισθε καθεζόμενος βέλος ὠκὺ</line><line>ἐκ ποδὸς ἕλκ', ὀδύνη δὲ διὰ χροὸς ἦλθ' ἀλεγεινή.</line><line>ἐς δίφρον δ' ἀνόρουσε, καὶ ἡνιόχῳ ἐπέτελλε</line><line>νηυσὶν ἔπι γλαφυρῇσιν ἐλαυνέμεν: ἤχθετο γὰρ κῆρ.</line><line>οἰώθη δ' Ὀδυσεὺς δουρὶ κλυτός, οὐδέ τις αὐτῷ</line><line>Ἀργείων παρέμεινεν, ἐπεὶ φόβος ἔλλαβε πάντας:</line><line>ὀχθήσας δ' ἄρα εἶπε πρὸς ὃν μεγαλήτορα θυμόν:</line><line>ὤ μοι ἐγὼ τί πάθω; μέγα μὲν κακὸν αἴ κε φέβωμαι</line><line>πληθὺν ταρβήσας: τὸ δὲ ῥίγιον αἴ κεν ἁλώω</line><line>μοῦνος: τοὺς δ' ἄλλους Δαναοὺς ἐφόβησε Κρονίων.</line><line>ἀλλὰ τί ἤ μοι ταῦτα φίλος διελέξατο θυμός;</line><line>οἶδα γὰρ ὅττι κακοὶ μὲν ἀποίχονται πολέμοιο,</line><line>ὃς δέ κ' ἀριστεύῃσι μάχῃ ἔνι τὸν δὲ μάλα χρεὼ</line><line>ἑστάμεναι κρατερῶς, ἤ τ' ἔβλητ' ἤ τ' ἔβαλ' ἄλλον.</line><line>εἷος ὃ ταῦθ' ὥρμαινε κατὰ φρένα καὶ κατὰ θυμόν,</line><line>τόφρα δ' ἐπὶ Τρώων στίχες ἤλυθον ἀσπιστάων,</line><line>ἔλσαν δ' ἐν μέσσοισι, μετὰ σφίσι πῆμα τιθέντες.</line><line>ὡς δ' ὅτε κάπριον ἀμφὶ κύνες θαλεροί τ' αἰζηοὶ</line><line>σεύωνται, ὃ δέ τ' εἶσι βαθείης ἐκ ξυλόχοιο</line><line>θήγων λευκὸν ὀδόντα μετὰ γναμπτῇσι γένυσσιν,</line><line>ἀμφὶ δέ τ' ἀΐσσονται, ὑπαὶ δέ τε κόμπος ὀδόντων</line><line>γίγνεται, οἳ δὲ μένουσιν ἄφαρ δεινόν περ ἐόντα,</line><line>ὥς ῥα τότ' ἀμφ' Ὀδυσῆα Διῒ φίλον ἐσσεύοντο</line><line>Τρῶες: ὃ δὲ πρῶτον μὲν ἀμύμονα Δηϊοπίτην</line><line>οὔτασεν ὦμον ὕπερθεν ἐπάλμενος ὀξέϊ δουρί,</line><line>αὐτὰρ ἔπειτα Θόωνα καὶ Ἔννομον ἐξενάριξε.</line><line>Χερσιδάμαντα δ' ἔπειτα καθ' ἵππων ἀΐξαντα</line><line>δουρὶ κατὰ πρότμησιν ὑπ' ἀσπίδος ὀμφαλοέσσης</line><line>νύξεν: ὃ δ' ἐν κονίῃσι πεσὼν ἕλε γαῖαν ἀγοστῷ.</line><line>τοὺς μὲν ἔασ', ὃ δ' ἄρ' Ἱππασίδην Χάροπ' οὔτασε δουρὶ</line><line>αὐτοκασίγνητον εὐηφενέος Σώκοιο.</line><line>τῷ δ' ἐπαλεξήσων Σῶκος κίεν ἰσόθεος φώς,</line><line>στῆ δὲ μάλ' ἐγγὺς ἰὼν καί μιν πρὸς μῦθον ἔειπεν</line><line>ὦ Ὀδυσεῦ πολύαινε δόλων ἆτ' ἠδὲ πόνοιο</line><line>σήμερον ἢ δοιοῖσιν ἐπεύξεαι Ἱππασίδῃσι</line><line>τοιώδ' ἄνδρε κατακτείνας καὶ τεύχε' ἀπούρας,</line><line>ἤ κεν ἐμῷ ὑπὸ δουρὶ τυπεὶς ἀπὸ θυμὸν ὀλέσσῃς.</line><line>ὣς εἰπὼν οὔτησε κατ' ἀσπίδα πάντοσ' ἐΐσην.</line><line>διὰ μὲν ἀσπίδος ἦλθε φαεινῆς ὄβριμον ἔγχος,</line><line>καὶ διὰ θώρηκος πολυδαιδάλου ἠρήρειστο,</line><line>πάντα δ' ἀπὸ πλευρῶν χρόα ἔργαθεν, οὐδ' ἔτ' ἔασε</line><line>Παλλὰς Ἀθηναίη μιχθήμεναι ἔγκασι φωτός.</line><line>γνῶ δ' Ὀδυσεὺς ὅ οἱ οὔ τι τέλος κατακαίριον ἦλθεν,</line><line>ἂψ δ' ἀναχωρήσας Σῶκον πρὸς μῦθον ἔειπεν:</line><line>ἆ δείλ' ἦ μάλα δή σε κιχάνεται αἰπὺς ὄλεθρος.</line><line>ἤτοι μέν ῥ' ἔμ' ἔπαυσας ἐπὶ Τρώεσσι μάχεσθαι:</line><line>σοὶ δ' ἐγὼ ἐνθάδε φημὶ φόνον καὶ κῆρα μέλαιναν</line><line>ἤματι τῷδ' ἔσσεσθαι, ἐμῷ δ' ὑπὸ δουρὶ δαμέντα</line><line>εὖχος ἐμοὶ δώσειν, ψυχὴν δ' Ἄϊδι κλυτοπώλῳ.</line><line>ἦ, καὶ ὃ μὲν φύγαδ' αὖτις ὑποστρέψας ἐβεβήκει,</line><line>τῷ δὲ μεταστρεφθέντι μεταφρένῳ ἐν δόρυ πῆξεν</line><line>ὤμων μεσσηγύς, διὰ δὲ στήθεσφιν ἔλασσε,</line><line>δούπησεν δὲ πεσών: ὃ δ' ἐπεύξατο δῖος Ὀδυσσεύς:</line><line>ὦ Σῶχ' Ἱππάσου υἱὲ δαΐφρονος ἱπποδάμοιο</line><line>φθῆ σε τέλος θανάτοιο κιχήμενον, οὐδ' ὑπάλυξας.</line><line>ἆ δείλ' οὐ μὲν σοί γε πατὴρ καὶ πότνια μήτηρ</line><line>ὄσσε καθαιρήσουσι θανόντι περ, ἀλλ' οἰωνοὶ</line><line>ὠμησταὶ ἐρύουσι, περὶ πτερὰ πυκνὰ βαλόντες.</line><line>αὐτὰρ ἔμ', εἴ κε θάνω, κτεριοῦσί γε δῖοι Ἀχαιοί.</line><line>ὣς εἰπὼν Σώκοιο δαΐφρονος ὄβριμον ἔγχος</line><line>ἔξω τε χροὸς ἕλκε καὶ ἀσπίδος ὀμφαλοέσσης:</line><line>αἷμα δέ οἱ σπασθέντος ἀνέσσυτο, κῆδε δὲ θυμόν.</line><line>Τρῶες δὲ μεγάθυμοι ὅπως ἴδον αἷμ' Ὀδυσῆος</line><line>κεκλόμενοι καθ' ὅμιλον ἐπ' αὐτῷ πάντες ἔβησαν.</line><line>αὐτὰρ ὅ γ' ἐξοπίσω ἀνεχάζετο, αὖε δ' ἑταίρους.</line><line>τρὶς μὲν ἔπειτ' ἤϋσεν ὅσον κεφαλὴ χάδε φωτός,</line><line>τρὶς δ' ἄϊεν ἰάχοντος ἄρηι φίλος Μενέλαος.</line><line>αἶψα δ' ἄρ' Αἴαντα προσεφώνεεν ἐγγὺς ἐόντα:</line><line>Αἶαν διογενὲς Τελαμώνιε κοίρανε λαῶν</line><line>ἀμφί μ' Ὀδυσσῆος ταλασίφρονος ἵκετ' ἀϋτὴ</line><line>τῷ ἰκέλη ὡς εἴ ἑ βιῴατο μοῦνον ἐόντα</line><line>Τρῶες ἀποτμήξαντες ἐνὶ κρατερῇ ὑσμίνῃ.</line><line>ἀλλ' ἴομεν καθ' ὅμιλον: ἀλεξέμεναι γὰρ ἄμεινον.</line><line>δείδω μή τι πάθῃσιν ἐνὶ Τρώεσσι μονωθεὶς</line><line>ἐσθλὸς ἐών, μεγάλη δὲ ποθὴ Δαναοῖσι γένηται.</line><line>ὣς εἰπὼν ὃ μὲν ἦρχ', ὃ δ' ἅμ' ἕσπετο ἰσόθεος φώς.</line><line>εὗρον ἔπειτ' Ὀδυσῆα Διῒ φίλον: ἀμφὶ δ' ἄρ' αὐτὸν</line><line>Τρῶες ἕπονθ' ὡς εἴ τε δαφοινοὶ θῶες ὄρεσφιν</line><line>ἀμφ' ἔλαφον κεραὸν βεβλημένον, ὅν τ' ἔβαλ' ἀνὴρ</line><line>ἰῷ ἀπὸ νευρῆς: τὸν μέν τ' ἤλυξε πόδεσσι</line><line>φεύγων, ὄφρ' αἷμα λιαρὸν καὶ γούνατ' ὀρώρῃ:</line><line>αὐτὰρ ἐπεὶ δὴ τόν γε δαμάσσεται ὠκὺς ὀϊστός,</line><line>ὠμοφάγοι μιν θῶες ἐν οὔρεσι δαρδάπτουσιν</line><line>ἐν νέμεϊ σκιερῷ: ἐπί τε λῖν ἤγαγε δαίμων</line><line>σίντην: θῶες μέν τε διέτρεσαν, αὐτὰρ ὃ δάπτει:</line><line>ὥς ῥα τότ' ἀμφ' Ὀδυσῆα δαΐφρονα ποικιλομήτην</line><line>Τρῶες ἕπον πολλοί τε καὶ ἄλκιμοι, αὐτὰρ ὅ γ' ἥρως</line><line>ἀΐσσων ᾧ ἔγχει ἀμύνετο νηλεὲς ἦμαρ.</line><line>Αἴας δ' ἐγγύθεν ἦλθε φέρων σάκος ἠΰτε πύργον,</line><line>στῆ δὲ παρέξ: Τρῶες δὲ διέτρεσαν ἄλλυδις ἄλλος.</line><line>ἤτοι τὸν Μενέλαος ἀρήϊος ἔξαγ' ὁμίλου</line><line>χειρὸς ἔχων, εἷος θεράπων σχεδὸν ἤλασεν ἵππους.</line><line>Αἴας δὲ Τρώεσσιν ἐπάλμενος εἷλε Δόρυκλον</line><line>Πριαμίδην νόθον υἱόν, ἔπειτα δὲ Πάνδοκον οὖτα,</line><line>οὖτα δὲ Λύσανδρον καὶ Πύρασον ἠδὲ Πυλάρτην.</line><line>ὡς δ' ὁπότε πλήθων ποταμὸς πεδίον δὲ κάτεισι</line><line>χειμάρρους κατ' ὄρεσφιν ὀπαζόμενος Διὸς ὄμβρῳ,</line><line>πολλὰς δὲ δρῦς ἀζαλέας, πολλὰς δέ τε πεύκας</line><line>ἐσφέρεται, πολλὸν δέ τ' ἀφυσγετὸν εἰς ἅλα βάλλει,</line><line>ὣς ἔφεπε κλονέων πεδίον τότε φαίδιμος Αἴας,</line><line>δαΐζων ἵππους τε καὶ ἀνέρας: οὐδέ πω Ἕκτωρ</line><line>πεύθετ', ἐπεί ῥα μάχης ἐπ' ἀριστερὰ μάρνατο πάσης</line><line>ὄχθας πὰρ ποταμοῖο Σκαμάνδρου, τῇ ῥα μάλιστα</line><line>ἀνδρῶν πῖπτε κάρηνα, βοὴ δ' ἄσβεστος ὀρώρει</line><line>Νέστορά τ' ἀμφὶ μέγαν καὶ ἀρήϊον Ἰδομενῆα.</line><line>Ἕκτωρ μὲν μετὰ τοῖσιν ὁμίλει μέρμερα ῥέζων</line><line>ἔγχεΐ θ' ἱπποσύνῃ τε, νέων δ' ἀλάπαζε φάλαγγας:</line><line>οὐδ' ἄν πω χάζοντο κελεύθου δῖοι Ἀχαιοὶ</line><line>εἰ μὴ Ἀλέξανδρος Ἑλένης πόσις ἠϋκόμοιο</line><line>παῦσεν ἀριστεύοντα Μαχάονα ποιμένα λαῶν,</line><line>ἰῷ τριγλώχινι βαλὼν κατὰ δεξιὸν ὦμον.</line><line>τῷ ῥα περίδεισαν μένεα πνείοντες Ἀχαιοὶ</line><line>μή πώς μιν πολέμοιο μετακλινθέντος ἕλοιεν.</line><line>αὐτίκα δ' Ἰδομενεὺς προσεφώνεε Νέστορα δῖον:</line><line>ὦ Νέστορ Νηληϊάδη μέγα κῦδος Ἀχαιῶν</line><line>ἄγρει σῶν ὀχέων ἐπιβήσεο, πὰρ δὲ Μαχάων</line><line>βαινέτω, ἐς νῆας δὲ τάχιστ' ἔχε μώνυχας ἵππους:</line><line>ἰητρὸς γὰρ ἀνὴρ πολλῶν ἀντάξιος ἄλλων</line><line>ἰούς τ' ἐκτάμνειν ἐπί τ' ἤπια φάρμακα πάσσειν.</line><line>ὣς ἔφατ', οὐδ' ἀπίθησε Γερήνιος ἱππότα Νέστωρ.</line><line>αὐτίκα δ' ὧν ὀχέων ἐπεβήσετο, πὰρ δὲ Μαχάων</line><line>βαῖν' Ἀσκληπιοῦ υἱὸς ἀμύμονος ἰητῆρος:</line><line>μάστιξεν δ' ἵππους, τὼ δ' οὐκ ἀέκοντε πετέσθην</line><line>νῆας ἔπι γλαφυράς: τῇ γὰρ φίλον ἔπλετο θυμῷ.</line><line>Κεβριόνης δὲ Τρῶας ὀρινομένους ἐνόησεν</line><line>Ἕκτορι παρβεβαώς, καί μιν πρὸς μῦθον ἔειπεν:</line><line>Ἕκτορ νῶϊ μὲν ἐνθάδ' ὁμιλέομεν Δαναοῖσιν</line><line>ἐσχατιῇ πολέμοιο δυσηχέος: οἳ δὲ δὴ ἄλλοι</line><line>Τρῶες ὀρίνονται ἐπιμὶξ ἵπποι τε καὶ αὐτοί.</line><line>Αἴας δὲ κλονέει Τελαμώνιος: εὖ δέ μιν ἔγνων:</line><line>εὐρὺ γὰρ ἀμφ' ὤμοισιν ἔχει σάκος: ἀλλὰ καὶ ἡμεῖς</line><line>κεῖσ' ἵππους τε καὶ ἅρμ' ἰθύνομεν, ἔνθα μάλιστα</line><line>ἱππῆες πεζοί τε κακὴν ἔριδα προβαλόντες</line><line>ἀλλήλους ὀλέκουσι, βοὴ δ' ἄσβεστος ὄρωρεν.</line><line>ὣς ἄρα φωνήσας ἵμασεν καλλίτριχας ἵππους</line><line>μάστιγι λιγυρῇ: τοὶ δὲ πληγῆς ἀΐοντες</line><line>ῥίμφ' ἔφερον θοὸν ἅρμα μετὰ Τρῶας καὶ Ἀχαιοὺς</line><line>στείβοντες νέκυάς τε καὶ ἀσπίδας: αἵματι δ' ἄξων</line><line>νέρθεν ἅπας πεπάλακτο καὶ ἄντυγες αἳ περὶ δίφρον,</line><line>ἃς ἄρ' ἀφ' ἱππείων ὁπλέων ῥαθάμιγγες ἔβαλλον</line><line>αἵ τ' ἀπ' ἐπισσώτρων. ὃ δὲ ἵετο δῦναι ὅμιλον</line><line>ἀνδρόμεον ῥῆξαί τε μετάλμενος: ἐν δὲ κυδοιμὸν</line><line>ἧκε κακὸν Δαναοῖσι, μίνυνθα δὲ χάζετο δουρός.</line><line>αὐτὰρ ὃ τῶν ἄλλων ἐπεπωλεῖτο στίχας ἀνδρῶν</line><line>ἔγχεΐ τ' ἄορί τε μεγάλοισί τε χερμαδίοισιν,</line><line>Αἴαντος δ' ἀλέεινε μάχην Τελαμωνιάδαο.</line><line>Ζεὺς δὲ πατὴρ Αἴανθ' ὑψίζυγος ἐν φόβον ὦρσε:</line><line>στῆ δὲ ταφών, ὄπιθεν δὲ σάκος βάλεν ἑπταβόειον,</line><line>τρέσσε δὲ παπτήνας ἐφ' ὁμίλου θηρὶ ἐοικὼς</line><line>ἐντροπαλιζόμενος ὀλίγον γόνυ γουνὸς ἀμείβων.</line><line>ὡς δ' αἴθωνα λέοντα βοῶν ἀπὸ μεσσαύλοιο</line><line>ἐσσεύαντο κύνες τε καὶ ἀνέρες ἀγροιῶται,</line><line>οἵ τέ μιν οὐκ εἰῶσι βοῶν ἐκ πῖαρ ἑλέσθαι</line><line>πάννυχοι ἐγρήσσοντες: ὃ δὲ κρειῶν ἐρατίζων</line><line>ἰθύει, ἀλλ' οὔ τι πρήσσει: θαμέες γὰρ ἄκοντες</line><line>ἀντίον ἀΐσσουσι θρασειάων ἀπὸ χειρῶν</line><line>καιόμεναί τε δεταί, τάς τε τρεῖ ἐσσύμενός περ:</line><line>ἠῶθεν δ' ἀπὸ νόσφιν ἔβη τετιηότι θυμῷ:</line><line>ὣς Αἴας τότ' ἀπὸ Τρώων τετιημένος ἦτορ</line><line>ἤϊε πόλλ' ἀέκων: περὶ γὰρ δίε νηυσὶν Ἀχαιῶν.</line><line>ὡς δ' ὅτ' ὄνος παρ' ἄρουραν ἰὼν ἐβιήσατο παῖδας</line><line>νωθής, ᾧ δὴ πολλὰ περὶ ῥόπαλ' ἀμφὶς ἐάγῃ,</line><line>κείρει τ' εἰσελθὼν βαθὺ λήϊον: οἳ δέ τε παῖδες</line><line>τύπτουσιν ῥοπάλοισι: βίη δέ τε νηπίη αὐτῶν:</line><line>σπουδῇ τ' ἐξήλασσαν, ἐπεί τ' ἐκορέσσατο φορβῆς:</line><line>ὣς τότ' ἔπειτ' Αἴαντα μέγαν Τελαμώνιον υἱὸν</line><line>Τρῶες ὑπέρθυμοι πολυηγερέες τ' ἐπίκουροι</line><line>νύσσοντες ξυστοῖσι μέσον σάκος αἰὲν ἕποντο.</line><line>Αἴας δ' ἄλλοτε μὲν μνησάσκετο θούριδος ἀλκῆς</line><line>αὖτις ὑποστρεφθείς, καὶ ἐρητύσασκε φάλαγγας</line><line>Τρώων ἱπποδάμων: ὁτὲ δὲ τρωπάσκετο φεύγειν.</line><line>πάντας δὲ προέεργε θοὰς ἐπὶ νῆας ὁδεύειν,</line><line>αὐτὸς δὲ Τρώων καὶ Ἀχαιῶν θῦνε μεσηγὺ</line><line>ἱστάμενος: τὰ δὲ δοῦρα θρασειάων ἀπὸ χειρῶν</line><line>ἄλλα μὲν ἐν σάκεϊ μεγάλῳ πάγεν ὄρμενα πρόσσω,</line><line>πολλὰ δὲ καὶ μεσσηγύ, πάρος χρόα λευκὸν ἐπαυρεῖν,</line><line>ἐν γαίῃ ἵσταντο λιλαιόμενα χροὸς ἆσαι.</line><line>τὸν δ' ὡς οὖν ἐνόησ' Εὐαίμονος ἀγλαὸς υἱὸς</line><line>Εὐρύπυλος πυκινοῖσι βιαζόμενον βελέεσσι,</line><line>στῆ ῥα παρ' αὐτὸν ἰών, καὶ ἀκόντισε δουρὶ φαεινῷ,</line><line>καὶ βάλε Φαυσιάδην Ἀπισάονα ποιμένα λαῶν</line><line>ἧπαρ ὑπὸ πραπίδων, εἶθαρ δ' ὑπὸ γούνατ' ἔλυσεν:</line><line>Εὐρύπυλος δ' ἐπόρουσε καὶ αἴνυτο τεύχε' ἀπ' ὤμων.</line><line>τὸν δ' ὡς οὖν ἐνόησεν Ἀλέξανδρος θεοειδὴς</line><line>τεύχε' ἀπαινύμενον Ἀπισάονος, αὐτίκα τόξον</line><line>ἕλκετ' ἐπ' Εὐρυπύλῳ, καί μιν βάλε μηρὸν ὀϊστῷ</line><line>δεξιόν: ἐκλάσθη δὲ δόναξ, ἐβάρυνε δὲ μηρόν.</line><line>ἂψ δ' ἑτάρων εἰς ἔθνος ἐχάζετο κῆρ' ἀλεείνων,</line><line>ἤϋσεν δὲ διαπρύσιον Δαναοῖσι γεγωνώς:</line><line>ὦ φίλοι Ἀργείων ἡγήτορες ἠδὲ μέδοντες</line><line>στῆτ' ἐλελιχθέντες καὶ ἀμύνετε νηλεὲς ἦμαρ</line><line>Αἴανθ', ὃς βελέεσσι βιάζεται, οὐδέ ἕ φημι</line><line>φεύξεσθ' ἐκ πολέμοιο δυσηχέος: ἀλλὰ μάλ' ἄντην</line><line>ἵστασθ' ἀμφ' Αἴαντα μέγαν Τελαμώνιον υἱόν.</line><line>ὣς ἔφατ' Εὐρύπυλος βεβλημένος: οἳ δὲ παρ' αὐτὸν</line><line>πλησίοι ἔστησαν σάκε' ὤμοισι κλίναντες</line><line>δούρατ' ἀνασχόμενοι: τῶν δ' ἀντίος ἤλυθεν Αἴας.</line><line>στῆ δὲ μεταστρεφθείς, ἐπεὶ ἵκετο ἔθνος ἑταίρων.</line><line>ὣς οἳ μὲν μάρναντο δέμας πυρὸς αἰθομένοιο:</line><line>Νέστορα δ' ἐκ πολέμοιο φέρον Νηλήϊαι ἵπποι</line><line>ἱδρῶσαι, ἦγον δὲ Μαχάονα ποιμένα λαῶν.</line><line>τὸν δὲ ἰδὼν ἐνόησε ποδάρκης δῖος Ἀχιλλεύς:</line><line>ἑστήκει γὰρ ἐπὶ πρυμνῇ μεγακήτεϊ νηῒ</line><line>εἰσορόων πόνον αἰπὺν ἰῶκά τε δακρυόεσσαν.</line><line>αἶψα δ' ἑταῖρον ἑὸν Πατροκλῆα προσέειπε</line><line>φθεγξάμενος παρὰ νηός: ὃ δὲ κλισίηθεν ἀκούσας</line><line>ἔκμολεν ἶσος Ἄρηϊ, κακοῦ δ' ἄρα οἱ πέλεν ἀρχή.</line><line>τὸν πρότερος προσέειπε Μενοιτίου ἄλκιμος υἱός:</line><line>τίπτέ με κικλήσκεις Ἀχιλεῦ; τί δέ σε χρεὼ ἐμεῖο;</line><line>τὸν δ' ἀπαμειβόμενος προσέφη πόδας ὠκὺς Ἀχιλλεύς:</line><line>δῖε Μενοιτιάδη τῷ ἐμῷ κεχαρισμένε θυμῷ</line><line>νῦν ὀΐω περὶ γούνατ' ἐμὰ στήσεσθαι Ἀχαιοὺς</line><line>λισσομένους: χρειὼ γὰρ ἱκάνεται οὐκέτ' ἀνεκτός.</line><line>ἀλλ' ἴθι νῦν Πάτροκλε Διῒ φίλε Νέστορ' ἔρειο</line><line>ὅν τινα τοῦτον ἄγει βεβλημένον ἐκ πολέμοιο:</line><line>ἤτοι μὲν τά γ' ὄπισθε Μαχάονι πάντα ἔοικε</line><line>τῷ Ἀσκληπιάδῃ, ἀτὰρ οὐκ ἴδον ὄμματα φωτός:</line><line>ἵπποι γάρ με παρήϊξαν πρόσσω μεμαυῖαι.</line><line>ὣς φάτο, Πάτροκλος δὲ φίλῳ ἐπεπείθεθ' ἑταίρῳ,</line><line>βῆ δὲ θέειν παρά τε κλισίας καὶ νῆας Ἀχαιῶν.</line><line>οἳ δ' ὅτε δὴ κλισίην Νηληϊάδεω ἀφίκοντο,</line><line>αὐτοὶ μέν ῥ' ἀπέβησαν ἐπὶ χθόνα πουλυβότειραν,</line><line>ἵππους δ' Εὐρυμέδων θεράπων λύε τοῖο γέροντος</line><line>ἐξ ὀχέων: τοὶ δ' ἱδρῶ ἀπεψύχοντο χιτώνων</line><line>στάντε ποτὶ πνοιὴν παρὰ θῖν' ἁλός: αὐτὰρ ἔπειτα</line><line>ἐς κλισίην ἐλθόντες ἐπὶ κλισμοῖσι κάθιζον.</line><line>τοῖσι δὲ τεῦχε κυκειῶ ἐϋπλόκαμος Ἑκαμήδη,</line><line>τὴν ἄρετ' ἐκ Τενέδοιο γέρων, ὅτε πέρσεν Ἀχιλλεύς,</line><line>θυγατέρ' Ἀρσινόου μεγαλήτορος, ἥν οἱ Ἀχαιοὶ</line><line>ἔξελον οὕνεκα βουλῇ ἀριστεύεσκεν ἁπάντων.</line><line>ἥ σφωϊν πρῶτον μὲν ἐπιπροΐηλε τράπεζαν</line><line>καλὴν κυανόπεζαν ἐΰξοον, αὐτὰρ ἐπ' αὐτῆς</line><line>χάλκειον κάνεον, ἐπὶ δὲ κρόμυον ποτῷ ὄψον,</line><line>ἠδὲ μέλι χλωρόν, παρὰ δ' ἀλφίτου ἱεροῦ ἀκτήν,</line><line>πὰρ δὲ δέπας περικαλλές, ὃ οἴκοθεν ἦγ' ὁ γεραιός,</line><line>χρυσείοις ἥλοισι πεπαρμένον: οὔατα δ' αὐτοῦ</line><line>τέσσαρ' ἔσαν, δοιαὶ δὲ πελειάδες ἀμφὶς ἕκαστον</line><line>χρύσειαι νεμέθοντο, δύω δ' ὑπὸ πυθμένες ἦσαν.</line><line>ἄλλος μὲν μογέων ἀποκινήσασκε τραπέζης</line><line>πλεῖον ἐόν, Νέστωρ δ' ὁ γέρων ἀμογητὶ ἄειρεν.</line><line>ἐν τῷ ῥά σφι κύκησε γυνὴ ἐϊκυῖα θεῇσιν</line><line>οἴνῳ Πραμνείῳ, ἐπὶ δ' αἴγειον κνῆ τυρὸν</line><line>κνήστι χαλκείῃ, ἐπὶ δ' ἄλφιτα λευκὰ πάλυνε,</line><line>πινέμεναι δ' ἐκέλευσεν, ἐπεί ῥ' ὥπλισσε κυκειῶ.</line><line>τὼ δ' ἐπεὶ οὖν πίνοντ' ἀφέτην πολυκαγκέα δίψαν</line><line>μύθοισιν τέρποντο πρὸς ἀλλήλους ἐνέποντες,</line><line>Πάτροκλος δὲ θύρῃσιν ἐφίστατο ἰσόθεος φώς.</line><line>τὸν δὲ ἰδὼν ὁ γεραιὸς ἀπὸ θρόνου ὦρτο φαεινοῦ,</line><line>ἐς δ' ἄγε χειρὸς ἑλών, κατὰ δ' ἑδριάασθαι ἄνωγε.</line><line>Πάτροκλος δ' ἑτέρωθεν ἀναίνετο εἶπέ τε μῦθον:</line><line>οὐχ ἕδος ἐστὶ γεραιὲ διοτρεφές, οὐδέ με πείσεις.</line><line>αἰδοῖος νεμεσητὸς ὅ με προέηκε πυθέσθαι</line><line>ὅν τινα τοῦτον ἄγεις βεβλημένον: ἀλλὰ καὶ αὐτὸς</line><line>γιγνώσκω, ὁρόω δὲ Μαχάονα ποιμένα λαῶν.</line><line>νῦν δὲ ἔπος ἐρέων πάλιν ἄγγελος εἶμ' Ἀχιλῆϊ.</line><line>εὖ δὲ σὺ οἶσθα γεραιὲ διοτρεφές, οἷος ἐκεῖνος</line><line>δεινὸς ἀνήρ: τάχα κεν καὶ ἀναίτιον αἰτιόῳτο.</line><line>τὸν δ' ἠμείβετ' ἔπειτα Γερήνιος ἱππότα Νέστωρ:</line><line>τίπτε τὰρ ὧδ' Ἀχιλεὺς ὀλοφύρεται υἷας Ἀχαιῶν,</line><line>ὅσσοι δὴ βέλεσιν βεβλήαται; οὐδέ τι οἶδε</line><line>πένθεος, ὅσσον ὄρωρε κατὰ στρατόν: οἳ γὰρ ἄριστοι</line><line>ἐν νηυσὶν κέαται βεβλημένοι οὐτάμενοί τε.</line><line>βέβληται μὲν ὃ Τυδεΐδης κρατερὸς Διομήδης,</line><line>οὔτασται δ' Ὀδυσεὺς δουρὶ κλυτὸς ἠδ' Ἀγαμέμνων:</line><line>βέβληται δὲ καὶ Εὐρύπυλος κατὰ μηρὸν ὀϊστῷ:</line><line>τοῦτον δ' ἄλλον ἐγὼ νέον ἤγαγον ἐκ πολέμοιο</line><line>ἰῷ ἀπὸ νευρῆς βεβλημένον. αὐτὰρ Ἀχιλλεὺς</line><line>ἐσθλὸς ἐὼν Δαναῶν οὐ κήδεται οὐδ' ἐλεαίρει.</line><line>ἦ μένει εἰς ὅ κε δὴ νῆες θοαὶ ἄγχι θαλάσσης</line><line>Ἀργείων ἀέκητι πυρὸς δηΐοιο θέρωνται,</line><line>αὐτοί τε κτεινώμεθ' ἐπισχερώ; οὐ γὰρ ἐμὴ ἲς</line><line>ἔσθ' οἵη πάρος ἔσκεν ἐνὶ γναμπτοῖσι μέλεσσιν.</line><line>εἴθ' ὣς ἡβώοιμι βίη δέ μοι ἔμπεδος εἴη</line><line>ὡς ὁπότ' Ἠλείοισι καὶ ἡμῖν νεῖκος ἐτύχθη</line><line>ἀμφὶ βοηλασίῃ, ὅτ' ἐγὼ κτάνον Ἰτυμονῆα</line><line>ἐσθλὸν Ὑπειροχίδην, ὃς ἐν Ἤλιδι ναιετάασκε,</line><line>ῥύσι' ἐλαυνόμενος: ὃ δ' ἀμύνων ᾗσι βόεσσιν</line><line>ἔβλητ' ἐν πρώτοισιν ἐμῆς ἀπὸ χειρὸς ἄκοντι,</line><line>κὰδ δ' ἔπεσεν, λαοὶ δὲ περίτρεσαν ἀγροιῶται.</line><line>ληΐδα δ' ἐκ πεδίου συνελάσσαμεν ἤλιθα πολλὴν</line><line>πεντήκοντα βοῶν ἀγέλας, τόσα πώεα οἰῶν,</line><line>τόσσα συῶν συβόσια, τόσ' αἰπόλια πλατέ' αἰγῶν,</line><line>ἵππους δὲ ξανθὰς ἑκατὸν καὶ πεντήκοντα</line><line>πάσας θηλείας, πολλῇσι δὲ πῶλοι ὑπῆσαν.</line><line>καὶ τὰ μὲν ἠλασάμεσθα Πύλον Νηλήϊον εἴσω</line><line>ἐννύχιοι προτὶ ἄστυ: γεγήθει δὲ φρένα Νηλεύς,</line><line>οὕνεκά μοι τύχε πολλὰ νέῳ πόλεμον δὲ κιόντι.</line><line>κήρυκες δ' ἐλίγαινον ἅμ' ἠοῖ φαινομένηφι</line><line>τοὺς ἴμεν οἷσι χρεῖος ὀφείλετ' ἐν Ἤλιδι δίῃ:</line><line>οἳ δὲ συναγρόμενοι Πυλίων ἡγήτορες ἄνδρες</line><line>δαίτρευον: πολέσιν γὰρ Ἐπειοὶ χρεῖος ὄφειλον,</line><line>ὡς ἡμεῖς παῦροι κεκακωμένοι ἐν Πύλῳ ἦμεν:</line><line>ἐλθὼν γάρ ῥ' ἐκάκωσε βίη Ἡρακληείη</line><line>τῶν προτέρων ἐτέων, κατὰ δ' ἔκταθεν ὅσσοι ἄριστοι:</line><line>δώδεκα γὰρ Νηλῆος ἀμύμονος υἱέες ἦμεν:</line><line>τῶν οἶος λιπόμην, οἳ δ' ἄλλοι πάντες ὄλοντο.</line><line>ταῦθ' ὑπερηφανέοντες Ἐπειοὶ χαλκοχίτωνες</line><line>ἡμέας ὑβρίζοντες ἀτάσθαλα μηχανόωντο.</line><line>ἐκ δ' ὃ γέρων ἀγέλην τε βοῶν καὶ πῶϋ μέγ' οἰῶν</line><line>εἵλετο κρινάμενος τριηκόσι' ἠδὲ νομῆας.</line><line>καὶ γὰρ τῷ χρεῖος μέγ' ὀφείλετ' ἐν Ἤλιδι δίῃ</line><line>τέσσαρες ἀθλοφόροι ἵπποι αὐτοῖσιν ὄχεσφιν</line><line>ἐλθόντες μετ' ἄεθλα: περὶ τρίποδος γὰρ ἔμελλον</line><line>θεύσεσθαι: τοὺς δ' αὖθι ἄναξ ἀνδρῶν Αὐγείας</line><line>κάσχεθε, τὸν δ' ἐλατῆρ' ἀφίει ἀκαχήμενον ἵππων.</line><line>τῶν ὃ γέρων ἐπέων κεχολωμένος ἠδὲ καὶ ἔργων</line><line>ἐξέλετ' ἄσπετα πολλά: τὰ δ' ἄλλ' ἐς δῆμον ἔδωκε</line><line>δαιτρεύειν, μή τίς οἱ ἀτεμβόμενος κίοι ἴσης.</line><line>ἡμεῖς μὲν τὰ ἕκαστα διείπομεν, ἀμφί τε ἄστυ</line><line>ἕρδομεν ἱρὰ θεοῖς: οἳ δὲ τρίτῳ ἤματι πάντες</line><line>ἦλθον ὁμῶς αὐτοί τε πολεῖς καὶ μώνυχες ἵπποι</line><line>πανσυδίῃ: μετὰ δέ σφι Μολίονε θωρήσσοντο</line><line>παῖδ' ἔτ' ἐόντ', οὔ πω μάλα εἰδότε θούριδος ἀλκῆς.</line><line>ἔστι δέ τις Θρυόεσσα πόλις αἰπεῖα κολώνη</line><line>τηλοῦ ἐπ' Ἀλφειῷ, νεάτη Πύλου ἠμαθόεντος:</line><line>τὴν ἀμφεστρατόωντο διαρραῖσαι μεμαῶτες.</line><line>ἀλλ' ὅτε πᾶν πεδίον μετεκίαθον, ἄμμι δ' Ἀθήνη</line><line>ἄγγελος ἦλθε θέουσ' ἀπ' Ὀλύμπου θωρήσσεσθαι</line><line>ἔννυχος, οὐδ' ἀέκοντα Πύλον κάτα λαὸν ἄγειρεν</line><line>ἀλλὰ μάλ' ἐσσυμένους πολεμίζειν. οὐδέ με Νηλεὺς</line><line>εἴα θωρήσσεσθαι, ἀπέκρυψεν δέ μοι ἵππους:</line><line>οὐ γάρ πώ τί μ' ἔφη ἴδμεν πολεμήϊα ἔργα.</line><line>ἀλλὰ καὶ ὧς ἱππεῦσι μετέπρεπον ἡμετέροισι</line><line>καὶ πεζός περ ἐών, ἐπεὶ ὧς ἄγε νεῖκος Ἀθήνη.</line><line>ἔστι δέ τις ποταμὸς Μινυήϊος εἰς ἅλα βάλλων</line><line>ἐγγύθεν Ἀρήνης, ὅθι μείναμεν Ἠῶ δῖαν</line><line>ἱππῆες Πυλίων, τὰ δ' ἐπέρρεον ἔθνεα πεζῶν.</line><line>ἔνθεν πανσυδίῃ σὺν τεύχεσι θωρηχθέντες</line><line>ἔνδιοι ἱκόμεσθ' ἱερὸν ῥόον Ἀλφειοῖο.</line><line>ἔνθα Διὶ ῥέξαντες ὑπερμενεῖ ἱερὰ καλά,</line><line>ταῦρον δ' Ἀλφειῷ, ταῦρον δὲ Ποσειδάωνι,</line><line>αὐτὰρ Ἀθηναίη γλαυκώπιδι βοῦν ἀγελαίην,</line><line>δόρπον ἔπειθ' ἑλόμεσθα κατὰ στρατὸν ἐν τελέεσσι,</line><line>καὶ κατεκοιμήθημεν ἐν ἔντεσιν οἷσιν ἕκαστος</line><line>ἀμφὶ ῥοὰς ποταμοῖο. ἀτὰρ μεγάθυμοι Ἐπειοὶ</line><line>ἀμφέσταν δὴ ἄστυ διαρραῖσαι μεμαῶτες:</line><line>ἀλλά σφι προπάροιθε φάνη μέγα ἔργον Ἄρηος:</line><line>εὖτε γὰρ ἠέλιος φαέθων ὑπερέσχεθε γαίης,</line><line>συμφερόμεσθα μάχῃ Διί τ' εὐχόμενοι καὶ Ἀθήνῃ.</line><line>ἀλλ' ὅτε δὴ Πυλίων καὶ Ἐπειῶν ἔπλετο νεῖκος,</line><line>πρῶτος ἐγὼν ἕλον ἄνδρα, κόμισσα δὲ μώνυχας ἵππους,</line><line>Μούλιον αἰχμητήν: γαμβρὸς δ' ἦν Αὐγείαο,</line><line>πρεσβυτάτην δὲ θύγατρ' εἶχε ξανθὴν Ἀγαμήδην,</line><line>ἣ τόσα φάρμακα ᾔδη ὅσα τρέφει εὐρεῖα χθών.</line><line>τὸν μὲν ἐγὼ προσιόντα βάλον χαλκήρεϊ δουρί,</line><line>ἤριπε δ' ἐν κονίῃσιν: ἐγὼ δ' ἐς δίφρον ὀρούσας</line><line>στῆν ῥα μετὰ προμάχοισιν: ἀτὰρ μεγάθυμοι Ἐπειοὶ</line><line>ἔτρεσαν ἄλλυδις ἄλλος, ἐπεὶ ἴδον ἄνδρα πεσόντα</line><line>ἡγεμόν' ἱππήων, ὃς ἀριστεύεσκε μάχεσθαι.</line><line>αὐτὰρ ἐγὼν ἐπόρουσα κελαινῇ λαίλαπι ἶσος,</line><line>πεντήκοντα δ' ἕλον δίφρους, δύο δ' ἀμφὶς ἕκαστον</line><line>φῶτες ὀδὰξ ἕλον οὖδας ἐμῷ ὑπὸ δουρὶ δαμέντες.</line><line>καί νύ κεν Ἀκτορίωνε Μολίονε παῖδ' ἀλάπαξα,</line><line>εἰ μή σφωε πατὴρ εὐρὺ κρείων ἐνοσίχθων</line><line>ἐκ πολέμου ἐσάωσε καλύψας ἠέρι πολλῇ.</line><line>ἔνθα Ζεὺς Πυλίοισι μέγα κράτος ἐγγυάλιξε:</line><line>τόφρα γὰρ οὖν ἑπόμεσθα διὰ σπιδέος πεδίοιο</line><line>κτείνοντές τ' αὐτοὺς ἀνά τ' ἔντεα καλὰ λέγοντες,</line><line>ὄφρ' ἐπὶ Βουπρασίου πολυπύρου βήσαμεν ἵππους</line><line>πέτρης τ' Ὠλενίης, καὶ Ἀλησίου ἔνθα κολώνη</line><line>κέκληται: ὅθεν αὖτις ἀπέτραπε λαὸν Ἀθήνη.</line><line>ἔνθ' ἄνδρα κτείνας πύματον λίπον: αὐτὰρ Ἀχαιοὶ</line><line>ἂψ ἀπὸ Βουπρασίοιο Πύλονδ' ἔχον ὠκέας ἵππους,</line><line>πάντες δ' εὐχετόωντο θεῶν Διὶ Νέστορί τ' ἀνδρῶν.</line><line>ὣς ἔον, εἴ ποτ' ἔον γε, μετ' ἀνδράσιν. αὐτὰρ Ἀχιλλεὺς</line><line>οἶος τῆς ἀρετῆς ἀπονήσεται: ἦ τέ μιν οἴω</line><line>πολλὰ μετακλαύσεσθαι ἐπεί κ' ἀπὸ λαὸς ὄληται.</line><line>ὦ πέπον ἦ μὲν σοί γε Μενοίτιος ὧδ' ἐπέτελλεν</line><line>ἤματι τῷ ὅτε σ' ἐκ Φθίης Ἀγαμέμνονι πέμπε,</line><line>νῶϊ δέ τ' ἔνδον ἐόντες ἐγὼ καὶ δῖος Ὀδυσσεὺς</line><line>πάντα μάλ' ἐν μεγάροις ἠκούομεν ὡς ἐπέτελλε.</line><line>Πηλῆος δ' ἱκόμεσθα δόμους εὖ ναιετάοντας</line><line>λαὸν ἀγείροντες κατ' Ἀχαιΐδα πουλυβότειραν.</line><line>ἔνθα δ' ἔπειθ' ἥρωα Μενοίτιον εὕρομεν ἔνδον</line><line>ἠδὲ σέ, πὰρ δ' Ἀχιλῆα: γέρων δ' ἱππηλάτα Πηλεὺς</line><line>πίονα μηρία καῖε βοὸς Διὶ τερπικεραύνῳ</line><line>αὐλῆς ἐν χόρτῳ: ἔχε δὲ χρύσειον ἄλεισον</line><line>σπένδων αἴθοπα οἶνον ἐπ' αἰθομένοις ἱεροῖσι.</line><line>σφῶϊ μὲν ἀμφὶ βοὸς ἕπετον κρέα, νῶϊ δ' ἔπειτα</line><line>στῆμεν ἐνὶ προθύροισι: ταφὼν δ' ἀνόρουσεν Ἀχιλλεύς,</line><line>ἐς δ' ἄγε χειρὸς ἑλών, κατὰ δ' ἑδριάασθαι ἄνωγε,</line><line>ξείνιά τ' εὖ παρέθηκεν, ἅ τε ξείνοις θέμις ἐστίν.</line><line>αὐτὰρ ἐπεὶ τάρπημεν ἐδητύος ἠδὲ ποτῆτος,</line><line>ἦρχον ἐγὼ μύθοιο κελεύων ὔμμ' ἅμ' ἕπεσθαι:</line><line>σφὼ δὲ μάλ' ἠθέλετον, τὼ δ' ἄμφω πόλλ' ἐπέτελλον.</line><line>Πηλεὺς μὲν ᾧ παιδὶ γέρων ἐπέτελλ' Ἀχιλῆϊ</line><line>αἰὲν ἀριστεύειν καὶ ὑπείροχον ἔμμεναι ἄλλων:</line><line>σοὶ δ' αὖθ' ὧδ' ἐπέτελλε Μενοίτιος Ἄκτορος υἱός:</line><line>τέκνον ἐμὸν γενεῇ μὲν ὑπέρτερός ἐστιν Ἀχιλλεύς,</line><line>πρεσβύτερος δὲ σύ ἐσσι: βίῃ δ' ὅ γε πολλὸν ἀμείνων.</line><line>ἀλλ' εὖ οἱ φάσθαι πυκινὸν ἔπος ἠδ' ὑποθέσθαι</line><line>καί οἱ σημαίνειν: ὃ δὲ πείσεται εἰς ἀγαθόν περ.</line><line>ὣς ἐπέτελλ' ὃ γέρων, σὺ δὲ λήθεαι: ἀλλ' ἔτι καὶ νῦν</line><line>ταῦτ' εἴποις Ἀχιλῆϊ δαΐφρονι αἴ κε πίθηται.</line><line>τίς δ' οἶδ' εἴ κέν οἱ σὺν δαίμονι θυμὸν ὀρίναις</line><line>παρειπών; ἀγαθὴ δὲ παραίφασίς ἐστιν ἑταίρου.</line><line>εἰ δέ τινα φρεσὶν ᾗσι θεοπροπίην ἀλεείνει</line><line>καί τινά οἱ πὰρ Ζηνὸς ἐπέφραδε πότνια μήτηρ,</line><line>ἀλλὰ σέ περ προέτω, ἅμα δ' ἄλλος λαὸς ἑπέσθω</line><line>Μυρμιδόνων, αἴ κέν τι φόως Δαναοῖσι γένηαι:</line><line>καί τοι τεύχεα καλὰ δότω πόλεμον δὲ φέρεσθαι,</line><line>αἴ κέ σε τῷ εἴσκοντες ἀπόσχωνται πολέμοιο</line><line>Τρῶες, ἀναπνεύσωσι δ' ἀρήϊοι υἷες Ἀχαιῶν</line><line>τειρόμενοι: ὀλίγη δέ τ' ἀνάπνευσις πολέμοιο.</line><line>ῥεῖα δέ κ' ἀκμῆτες κεκμηότας ἄνδρας ἀϋτῇ</line><line>ὤσαισθε προτὶ ἄστυ νεῶν ἄπο καὶ κλισιάων.</line><line>ὣς φάτο, τῷ δ' ἄρα θυμὸν ἐνὶ στήθεσσιν ὄρινε,</line><line>βῆ δὲ θέειν παρὰ νῆας ἐπ' Αἰακίδην Ἀχιλῆα.</line><line>ἀλλ' ὅτε δὴ κατὰ νῆας Ὀδυσσῆος θείοιο</line><line>ἷξε θέων Πάτροκλος, ἵνά σφ' ἀγορή τε θέμις τε</line><line>ἤην, τῇ δὴ καί σφι θεῶν ἐτετεύχατο βωμοί,</line><line>ἔνθά οἱ Εὐρύπυλος βεβλημένος ἀντεβόλησε</line><line>διογενὴς Εὐαιμονίδης κατὰ μηρὸν ὀϊστῷ</line><line>σκάζων ἐκ πολέμου: κατὰ δὲ νότιος ῥέεν ἱδρὼς</line><line>ὤμων καὶ κεφαλῆς, ἀπὸ δ' ἕλκεος ἀργαλέοιο</line><line>αἷμα μέλαν κελάρυζε: νόος γε μὲν ἔμπεδος ἦεν.</line><line>τὸν δὲ ἰδὼν ᾤκτειρε Μενοιτίου ἄλκιμος υἱός,</line><line>καί ῥ' ὀλοφυρόμενος ἔπεα πτερόεντα προσηύδα:</line><line>ἆ δειλοὶ Δαναῶν ἡγήτορες ἠδὲ μέδοντες</line><line>ὣς ἄρ' ἐμέλλετε τῆλε φίλων καὶ πατρίδος αἴης</line><line>ἄσειν ἐν Τροίῃ ταχέας κύνας ἀργέτι δημῷ.</line><line>ἀλλ' ἄγε μοι τόδε εἰπὲ διοτρεφὲς Εὐρύπυλ' ἥρως,</line><line>ἤ ῥ' ἔτι που σχήσουσι πελώριον Ἕκτορ' Ἀχαιοί,</line><line>ἦ ἤδη φθίσονται ὑπ' αὐτοῦ δουρὶ δαμέντες;</line><line>τὸν δ' αὖτ' Εὐρύπυλος βεβλημένος ἀντίον ηὔδα:</line><line>οὐκέτι διογενὲς Πατρόκλεες ἄλκαρ Ἀχαιῶν</line><line>ἔσσεται, ἀλλ' ἐν νηυσὶ μελαίνῃσιν πεσέονται.</line><line>οἳ μὲν γὰρ δὴ πάντες, ὅσοι πάρος ἦσαν ἄριστοι,</line><line>ἐν νηυσὶν κέαται βεβλημένοι οὐτάμενοί τε</line><line>χερσὶν ὕπο Τρώων: τῶν δὲ σθένος ὄρνυται αἰέν.</line><line>ἀλλ' ἐμὲ μὲν σὺ σάωσον ἄγων ἐπὶ νῆα μέλαιναν,</line><line>μηροῦ δ' ἔκταμ' ὀϊστόν, ἀπ' αὐτοῦ δ' αἷμα κελαινὸν</line><line>νίζ' ὕδατι λιαρῷ, ἐπὶ δ' ἤπια φάρμακα πάσσε</line><line>ἐσθλά, τά σε προτί φασιν Ἀχιλλῆος δεδιδάχθαι,</line><line>ὃν Χείρων ἐδίδαξε δικαιότατος Κενταύρων.</line><line>ἰητροὶ μὲν γὰρ Ποδαλείριος ἠδὲ Μαχάων</line><line>τὸν μὲν ἐνὶ κλισίῃσιν ὀΐομαι ἕλκος ἔχοντα</line><line>χρηΐζοντα καὶ αὐτὸν ἀμύμονος ἰητῆρος</line><line>κεῖσθαι: ὃ δ' ἐν πεδίῳ Τρώων μένει ὀξὺν Ἄρηα.</line><line>τὸν δ' αὖτε προσέειπε Μενοιτίου ἄλκιμος υἱός:</line><line>πῶς τὰρ ἔοι τάδε ἔργα; τί ῥέξομεν Εὐρύπυλ' ἥρως;</line><line>ἔρχομαι ὄφρ' Ἀχιλῆϊ δαΐφρονι μῦθον ἐνίσπω</line><line>ὃν Νέστωρ ἐπέτελλε Γερήνιος οὖρος Ἀχαιῶν:</line><line>ἀλλ' οὐδ' ὧς περ σεῖο μεθήσω τειρομένοιο.</line><line>ἦ, καὶ ὑπὸ στέρνοιο λαβὼν ἄγε ποιμένα λαῶν</line><line>ἐς κλισίην: θεράπων δὲ ἰδὼν ὑπέχευε βοείας.</line><line>ἔνθά μιν ἐκτανύσας ἐκ μηροῦ τάμνε μαχαίρῃ</line><line>ὀξὺ βέλος περιπευκές, ἀπ' αὐτοῦ δ' αἷμα κελαινὸν</line><line>νίζ' ὕδατι λιαρῷ, ἐπὶ δὲ ῥίζαν βάλε πικρὴν</line><line>χερσὶ διατρίψας ὀδυνήφατον, ἥ οἱ ἁπάσας</line><line>ἔσχ' ὀδύνας: τὸ μὲν ἕλκος ἐτέρσετο, παύσατο δ' αἷμα.</line><line>ὣς ὃ μὲν ἐν κλισίῃσι Μενοιτίου ἄλκιμος υἱὸς</line><line>ἰᾶτ' Εὐρύπυλον βεβλημένον: οἳ δὲ μάχοντο</line><line>Ἀργεῖοι καὶ Τρῶες ὁμιλαδόν: οὐδ' ἄρ' ἔμελλε</line><line>τάφρος ἔτι σχήσειν Δαναῶν καὶ τεῖχος ὕπερθεν</line><line>εὐρύ, τὸ ποιήσαντο νεῶν ὕπερ, ἀμφὶ δὲ τάφρον</line><line>ἤλασαν: οὐδὲ θεοῖσι δόσαν κλειτὰς ἑκατόμβας:</line><line>ὄφρά σφιν νῆάς τε θοὰς καὶ ληΐδα πολλὴν</line><line>ἐντὸς ἔχον ῥύοιτο: θεῶν δ' ἀέκητι τέτυκτο</line><line>ἀθανάτων: τὸ καὶ οὔ τι πολὺν χρόνον ἔμπεδον ἦεν.</line><line>ὄφρα μὲν Ἕκτωρ ζωὸς ἔην καὶ μήνι' Ἀχιλλεὺς</line><line>καὶ Πριάμοιο ἄνακτος ἀπόρθητος πόλις ἔπλεν,</line><line>τόφρα δὲ καὶ μέγα τεῖχος Ἀχαιῶν ἔμπεδον ἦεν.</line><line>αὐτὰρ ἐπεὶ κατὰ μὲν Τρώων θάνον ὅσσοι ἄριστοι,</line><line>πολλοὶ δ' Ἀργείων οἳ μὲν δάμεν, οἳ δὲ λίποντο,</line><line>πέρθετο δὲ Πριάμοιο πόλις δεκάτῳ ἐνιαυτῷ,</line><line>Ἀργεῖοι δ' ἐν νηυσὶ φίλην ἐς πατρίδ' ἔβησαν,</line><line>δὴ τότε μητιόωντο Ποσειδάων καὶ Ἀπόλλων</line><line>τεῖχος ἀμαλδῦναι ποταμῶν μένος εἰσαγαγόντες.</line><line>ὅσσοι ἀπ' Ἰδαίων ὀρέων ἅλα δὲ προρέουσι,</line><line>Ῥῆσός θ' Ἑπτάπορός τε Κάρησός τε Ῥοδίος τε</line><line>Γρήνικός τε καὶ Αἴσηπος δῖός τε Σκάμανδρος</line><line>καὶ Σιμόεις, ὅθι πολλὰ βοάγρια καὶ τρυφάλειαι</line><line>κάππεσον ἐν κονίῃσι καὶ ἡμιθέων γένος ἀνδρῶν:</line><line>τῶν πάντων ὁμόσε στόματ' ἔτραπε Φοῖβος Ἀπόλλων,</line><line>ἐννῆμαρ δ' ἐς τεῖχος ἵει ῥόον: ὗε δ' ἄρα Ζεὺς</line><line>συνεχές, ὄφρά κε θᾶσσον ἁλίπλοα τείχεα θείη.</line><line>αὐτὸς δ' ἐννοσίγαιος ἔχων χείρεσσι τρίαιναν</line><line>ἡγεῖτ', ἐκ δ' ἄρα πάντα θεμείλια κύμασι πέμπε</line><line>φιτρῶν καὶ λάων, τὰ θέσαν μογέοντες Ἀχαιοί,</line><line>λεῖα δ' ἐποίησεν παρ' ἀγάρροον Ἑλλήσποντον,</line><line>αὖτις δ' ἠϊόνα μεγάλην ψαμάθοισι κάλυψε</line><line>τεῖχος ἀμαλδύνας: ποταμοὺς δ' ἔτρεψε νέεσθαι</line><line>κὰρ ῥόον, ᾗ περ πρόσθεν ἵεν καλλίρροον ὕδωρ.</line><line>ὣς ἄρ' ἔμελλον ὄπισθε Ποσειδάων καὶ Ἀπόλλων</line><line>θησέμεναι: τότε δ' ἀμφὶ μάχη ἐνοπή τε δεδήει</line><line>τεῖχος ἐΰδμητον, κανάχιζε δὲ δούρατα πύργων</line><line>βαλλόμεν': Ἀργεῖοι δὲ Διὸς μάστιγι δαμέντες</line><line>νηυσὶν ἔπι γλαφυρῇσιν ἐελμένοι ἰσχανόωντο</line><line>Ἕκτορα δειδιότες, κρατερὸν μήστωρα φόβοιο:</line><line>αὐτὰρ ὅ γ' ὡς τὸ πρόσθεν ἐμάρνατο ἶσος ἀέλλῃ:</line><line>ὡς δ' ὅτ' ἂν ἔν τε κύνεσσι καὶ ἀνδράσι θηρευτῇσι</line><line>κάπριος ἠὲ λέων στρέφεται σθένεϊ βλεμεαίνων:</line><line>οἳ δέ τε πυργηδὸν σφέας αὐτοὺς ἀρτύναντες</line><line>ἀντίον ἵστανται καὶ ἀκοντίζουσι θαμειὰς</line><line>αἰχμὰς ἐκ χειρῶν: τοῦ δ' οὔ ποτε κυδάλιμον κῆρ</line><line>ταρβεῖ οὐδὲ φοβεῖται, ἀγηνορίη δέ μιν ἔκτα:</line><line>ταρφέα τε στρέφεται στίχας ἀνδρῶν πειρητίζων:</line><line>ὅππῃ τ' ἰθύσῃ τῇ εἴκουσι στίχες ἀνδρῶν:</line><line>ὣς Ἕκτωρ ἀν' ὅμιλον ἰὼν ἐλλίσσεθ' ἑταίρους</line><line>τάφρον ἐποτρύνων διαβαινέμεν: οὐδέ οἱ ἵπποι</line><line>τόλμων ὠκύποδες, μάλα δὲ χρεμέτιζον ἐπ' ἄκρῳ</line><line>χείλει ἐφεσταότες: ἀπὸ γὰρ δειδίσσετο τάφρος</line><line>εὐρεῖ', οὔτ' ἄρ' ὑπερθορέειν σχεδὸν οὔτε περῆσαι</line><line>ῥηϊδίη: κρημνοὶ γὰρ ἐπηρεφέες περὶ πᾶσαν</line><line>ἕστασαν ἀμφοτέρωθεν, ὕπερθεν δὲ σκολόπεσσιν</line><line>ὀξέσιν ἠρήρει, τοὺς ἵστασαν υἷες Ἀχαιῶν</line><line>πυκνοὺς καὶ μεγάλους δηΐων ἀνδρῶν ἀλεωρήν.</line><line>ἔνθ' οὔ κεν ῥέα ἵππος ἐΰτροχον ἅρμα τιταίνων</line><line>ἐσβαίη, πεζοὶ δὲ μενοίνεον εἰ τελέουσι.</line><line>δὴ τότε Πουλυδάμας θρασὺν Ἕκτορα εἶπε παραστάς:</line><line>Ἕκτορ τ' ἠδ' ἄλλοι Τρώων ἀγοὶ ἠδ' ἐπικούρων</line><line>ἀφραδέως διὰ τάφρον ἐλαύνομεν ὠκέας ἵππους:</line><line>ἣ δὲ μάλ' ἀργαλέη περάαν: σκόλοπες γὰρ ἐν αὐτῇ</line><line>ὀξέες ἑστᾶσιν, ποτὶ δ' αὐτοὺς τεῖχος Ἀχαιῶν,</line><line>ἔνθ' οὔ πως ἔστιν καταβήμεναι οὐδὲ μάχεσθαι</line><line>ἱππεῦσι: στεῖνος γάρ, ὅθι τρώσεσθαι ὀΐω.</line><line>εἰ μὲν γὰρ τοὺς πάγχυ κακὰ φρονέων ἀλαπάζει</line><line>Ζεὺς ὑψιβρεμέτης, Τρώεσσι δὲ ἵετ' ἀρήγειν,</line><line>ἦ τ' ἂν ἔγωγ' ἐθέλοιμι καὶ αὐτίκα τοῦτο γενέσθαι,</line><line>νωνύμνους ἀπολέσθαι ἀπ' Ἄργεος ἐνθάδ' Ἀχαιούς:</line><line>εἰ δέ χ' ὑποστρέψωσι, παλίωξις δὲ γένηται</line><line>ἐκ νηῶν καὶ τάφρῳ ἐνιπλήξωμεν ὀρυκτῇ,</line><line>οὐκέτ' ἔπειτ' ὀΐω οὐδ' ἄγγελον ἀπονέεσθαι</line><line>ἄψορρον προτὶ ἄστυ ἑλιχθέντων ὑπ' Ἀχαιῶν.</line><line>ἀλλ' ἄγεθ' ὡς ἂν ἐγὼ εἴπω πειθώμεθα πάντες:</line><line>ἵππους μὲν θεράποντες ἐρυκόντων ἐπὶ τάφρῳ,</line><line>αὐτοὶ δὲ πρυλέες σὺν τεύχεσι θωρηχθέντες</line><line>Ἕκτορι πάντες ἑπώμεθ' ἀολλέες: αὐτὰρ Ἀχαιοὶ</line><line>οὐ μενέουσ' εἰ δή σφιν ὀλέθρου πείρατ' ἐφῆπται.</line><line>ὣς φάτο Πουλυδάμας, ἅδε δ' Ἕκτορι μῦθος ἀπήμων,</line><line>αὐτίκα δ' ἐξ ὀχέων σὺν τεύχεσιν ἆλτο χαμᾶζε.</line><line>οὐδὲ μὲν ἄλλοι Τρῶες ἐφ' ἵππων ἠγερέθοντο,</line><line>ἀλλ' ἀπὸ πάντες ὄρουσαν, ἐπεὶ ἴδον Ἕκτορα δῖον.</line><line>ἡνιόχῳ μὲν ἔπειτα ἑῷ ἐπέτελλεν ἕκαστος</line><line>ἵππους εὖ κατὰ κόσμον ἐρυκέμεν αὖθ' ἐπὶ τάφρῳ:</line><line>οἳ δὲ διαστάντες σφέας αὐτοὺς ἀρτύναντες</line><line>πένταχα κοσμηθέντες ἅμ' ἡγεμόνεσσιν ἕποντο.</line><line>οἳ μὲν ἅμ' Ἕκτορ' ἴσαν καὶ ἀμύμονι Πουλυδάμαντι,</line><line>οἳ πλεῖστοι καὶ ἄριστοι ἔσαν, μέμασαν δὲ μάλιστα</line><line>τεῖχος ῥηξάμενοι κοίλῃς ἐπὶ νηυσὶ μάχεσθαι.</line><line>καί σφιν Κεβριόνης τρίτος εἵπετο: πὰρ δ' ἄρ' ὄχεσφιν</line><line>ἄλλον Κεβριόναο χερείονα κάλλιπεν Ἕκτωρ.</line><line>τῶν δ' ἑτέρων Πάρις ἦρχε καὶ Ἀλκάθοος καὶ Ἀγήνωρ,</line><line>τῶν δὲ τρίτων Ἕλενος καὶ Δηΐφοβος θεοειδὴς</line><line>υἷε δύω Πριάμοιο: τρίτος δ' ἦν Ἄσιος ἥρως</line><line>Ἄσιος Ὑρτακίδης, ὃν Ἀρίσβηθεν φέρον ἵπποι</line><line>αἴθωνες μεγάλοι ποταμοῦ ἄπο Σελλήεντος.</line><line>τῶν δὲ τετάρτων ἦρχεν ἐῢς πάϊς Ἀγχίσαο</line><line>Αἰνείας, ἅμα τῷ γε δύω Ἀντήνορος υἷε</line><line>Ἀρχέλοχός τ' Ἀκάμας τε μάχης εὖ εἰδότε πάσης.</line><line>Σαρπηδὼν δ' ἡγήσατ' ἀγακλειτῶν ἐπικούρων,</line><line>πρὸς δ' ἕλετο Γλαῦκον καὶ ἀρήϊον Ἀστεροπαῖον:</line><line>οἳ γάρ οἱ εἴσαντο διακριδὸν εἶναι ἄριστοι</line><line>τῶν ἄλλων μετά γ' αὐτόν: ὃ δ' ἔπρεπε καὶ διὰ πάντων.</line><line>οἳ δ' ἐπεὶ ἀλλήλους ἄραρον τυκτῇσι βόεσσι</line><line>βάν ῥ' ἰθὺς Δαναῶν λελιημένοι, οὐδ' ἔτ' ἔφαντο</line><line>σχήσεσθ', ἀλλ' ἐν νηυσὶ μελαίνῃσιν πεσέεσθαι.</line><line>ἔνθ' ἄλλοι Τρῶες τηλεκλειτοί τ' ἐπίκουροι</line><line>βουλῇ Πουλυδάμαντος ἀμωμήτοιο πίθοντο:</line><line>ἀλλ' οὐχ Ὑρτακίδης ἔθελ' Ἄσιος ὄρχαμος ἀνδρῶν</line><line>αὖθι λιπεῖν ἵππους τε καὶ ἡνίοχον θεράποντα,</line><line>ἀλλὰ σὺν αὐτοῖσιν πέλασεν νήεσσι θοῇσι</line><line>νήπιος, οὐδ' ἄρ' ἔμελλε κακὰς ὑπὸ κῆρας ἀλύξας</line><line>ἵπποισιν καὶ ὄχεσφιν ἀγαλλόμενος παρὰ νηῶν</line><line>ἂψ ἀπονοστήσειν προτὶ Ἴλιον ἠνεμόεσσαν:</line><line>πρόσθεν γάρ μιν μοῖρα δυσώνυμος ἀμφεκάλυψεν</line><line>ἔγχεϊ Ἰδομενῆος ἀγαυοῦ Δευκαλίδαο.</line><line>εἴσατο γὰρ νηῶν ἐπ' ἀριστερά, τῇ περ Ἀχαιοὶ</line><line>ἐκ πεδίου νίσοντο σὺν ἵπποισιν καὶ ὄχεσφι:</line><line>τῇ ῥ' ἵππους τε καὶ ἅρμα διήλασεν, οὐδὲ πύλῃσιν</line><line>εὗρ' ἐπικεκλιμένας σανίδας καὶ μακρὸν ὀχῆα,</line><line>ἀλλ' ἀναπεπταμένας ἔχον ἀνέρες, εἴ τιν' ἑταίρων</line><line>ἐκ πολέμου φεύγοντα σαώσειαν μετὰ νῆας.</line><line>τῇ ῥ' ἰθὺς φρονέων ἵππους ἔχε, τοὶ δ' ἅμ' ἕποντο</line><line>ὀξέα κεκλήγοντες: ἔφαντο γὰρ οὐκ ἔτ' Ἀχαιοὺς</line><line>σχήσεσθ', ἀλλ' ἐν νηυσὶ μελαίνῃσιν πεσέεσθαι</line><line>νήπιοι, ἐν δὲ πύλῃσι δύ' ἀνέρας εὗρον ἀρίστους</line><line>υἷας ὑπερθύμους Λαπιθάων αἰχμητάων,</line><line>τὸν μὲν Πειριθόου υἷα κρατερὸν Πολυποίτην,</line><line>τὸν δὲ Λεοντῆα βροτολοιγῷ ἶσον Ἄρηϊ.</line><line>τὼ μὲν ἄρα προπάροιθε πυλάων ὑψηλάων</line><line>ἕστασαν ὡς ὅτε τε δρύες οὔρεσιν ὑψικάρηνοι,</line><line>αἵ τ' ἄνεμον μίμνουσι καὶ ὑετὸν ἤματα πάντα</line><line>ῥίζῃσιν μεγάλῃσι διηνεκέεσσ' ἀραρυῖαι:</line><line>ὣς ἄρα τὼ χείρεσσι πεποιθότες ἠδὲ βίηφι</line><line>μίμνον ἐπερχόμενον μέγαν Ἄσιον οὐδὲ φέβοντο.</line><line>οἳ δ' ἰθὺς πρὸς τεῖχος ἐΰδμητον βόας αὔας</line><line>ὑψόσ' ἀνασχόμενοι ἔκιον μεγάλῳ ἀλαλητῷ</line><line>Ἄσιον ἀμφὶ ἄνακτα καὶ Ἰαμενὸν καὶ Ὀρέστην</line><line>Ἀσιάδην τ' Ἀδάμαντα Θόωνά τε Οἰνόμαόν τε.</line><line>οἳ δ' ἤτοι εἷος μὲν ἐϋκνήμιδας Ἀχαιοὺς</line><line>ὄρνυον ἔνδον ἐόντες ἀμύνεσθαι περὶ νηῶν:</line><line>αὐτὰρ ἐπεὶ δὴ τεῖχος ἐπεσσυμένους ἐνόησαν</line><line>Τρῶας, ἀτὰρ Δαναῶν γένετο ἰαχή τε φόβος τε,</line><line>ἐκ δὲ τὼ ἀΐξαντε πυλάων πρόσθε μαχέσθην</line><line>ἀγροτέροισι σύεσσιν ἐοικότε, τώ τ' ἐν ὄρεσσιν</line><line>ἀνδρῶν ἠδὲ κυνῶν δέχαται κολοσυρτὸν ἰόντα,</line><line>δοχμώ τ' ἀΐσσοντε περὶ σφίσιν ἄγνυτον ὕλην</line><line>πρυμνὴν ἐκτάμνοντες, ὑπαὶ δέ τε κόμπος ὀδόντων</line><line>γίγνεται εἰς ὅ κέ τίς τε βαλὼν ἐκ θυμὸν ἕληται:</line><line>ὣς τῶν κόμπει χαλκὸς ἐπὶ στήθεσσι φαεινὸς</line><line>ἄντην βαλλομένων: μάλα γὰρ κρατερῶς ἐμάχοντο</line><line>λαοῖσιν καθύπερθε πεποιθότες ἠδὲ βίηφιν.</line><line>οἳ δ' ἄρα χερμαδίοισιν ἐϋδμήτων ἀπὸ πύργων</line><line>βάλλον ἀμυνόμενοι σφῶν τ' αὐτῶν καὶ κλισιάων</line><line>νηῶν τ' ὠκυπόρων: νιφάδες δ' ὡς πῖπτον ἔραζε,</line><line>ἅς τ' ἄνεμος ζαὴς νέφεα σκιόεντα δονήσας</line><line>ταρφειὰς κατέχευεν ἐπὶ χθονὶ πουλυβοτείρῃ:</line><line>ὣς τῶν ἐκ χειρῶν βέλεα ῥέον ἠμὲν Ἀχαιῶν</line><line>ἠδὲ καὶ ἐκ Τρώων: κόρυθες δ' ἀμφ' αὖον ἀΰτευν</line><line>βαλλομένων μυλάκεσσι καὶ ἀσπίδες ὀμφαλόεσσαι.</line><line>δή ῥα τότ' ᾤμωξεν καὶ ὣ πεπλήγετο μηρὼ</line><line>Ἄσιος Ὑρτακίδης, καὶ ἀλαστήσας ἔπος ηὔδα:</line><line>Ζεῦ πάτερ ἦ ῥά νυ καὶ σὺ φιλοψευδὴς ἐτέτυξο</line><line>πάγχυ μάλ': οὐ γὰρ ἔγωγ' ἐφάμην ἥρωας Ἀχαιοὺς</line><line>σχήσειν ἡμέτερόν γε μένος καὶ χεῖρας ἀάπτους.</line><line>οἳ δ', ὥς τε σφῆκες μέσον αἰόλοι ἠὲ μέλισσαι</line><line>οἰκία ποιήσωνται ὁδῷ ἔπι παιπαλοέσσῃ,</line><line>οὐδ' ἀπολείπουσιν κοῖλον δόμον, ἀλλὰ μένοντες</line><line>ἄνδρας θηρητῆρας ἀμύνονται περὶ τέκνων,</line><line>ὣς οἵ γ' οὐκ ἐθέλουσι πυλάων καὶ δύ' ἐόντε</line><line>χάσσασθαι πρίν γ' ἠὲ κατακτάμεν ἠὲ ἁλῶναι.</line><line>ὣς ἔφατ', οὐδὲ Διὸς πεῖθε φρένα ταῦτ' ἀγορεύων:</line><line>Ἕκτορι γάρ οἱ θυμὸς ἐβούλετο κῦδος ὀρέξαι.</line><line>ἄλλοι δ' ἀμφ' ἄλλῃσι μάχην ἐμάχοντο πύλῃσιν:</line><line>ἀργαλέον δέ με ταῦτα θεὸν ὣς πάντ' ἀγορεῦσαι:</line><line>πάντῃ γὰρ περὶ τεῖχος ὀρώρει θεσπιδαὲς πῦρ</line><line>λάϊνον: Ἀργεῖοι δὲ καὶ ἀχνύμενοί περ ἀνάγκῃ</line><line>νηῶν ἠμύνοντο: θεοὶ δ' ἀκαχήατο θυμὸν</line><line>πάντες ὅσοι Δαναοῖσι μάχης ἐπιτάρροθοι ἦσαν.</line><line>σὺν δ' ἔβαλον Λαπίθαι πόλεμον καὶ δηϊοτῆτα.</line><line>ἔνθ' αὖ Πειριθόου υἱὸς κρατερὸς Πολυποίτης</line><line>δουρὶ βάλεν Δάμασον κυνέης διὰ χαλκοπαρῄου:</line><line>οὐδ' ἄρα χαλκείη κόρυς ἔσχεθεν, ἀλλὰ διὰ πρὸ</line><line>αἰχμὴ χαλκείη ῥῆξ' ὀστέον, ἐγκέφαλος δὲ</line><line>ἔνδον ἅπας πεπάλακτο: δάμασσε δέ μιν μεμαῶτα:</line><line>αὐτὰρ ἔπειτα Πύλωνα καὶ Ὄρμενον ἐξενάριξεν.</line><line>υἱὸν δ' Ἀντιμάχοιο Λεοντεὺς ὄζος Ἄρηος</line><line>Ἱππόμαχον βάλε δουρὶ κατὰ ζωστῆρα τυχήσας.</line><line>αὖτις δ' ἐκ κολεοῖο ἐρυσσάμενος ξίφος ὀξὺ</line><line>Ἀντιφάτην μὲν πρῶτον ἐπαΐξας δι' ὁμίλου</line><line>πλῆξ' αὐτοσχεδίην: ὃ δ' ἄρ' ὕπτιος οὔδει ἐρείσθη:</line><line>αὐτὰρ ἔπειτα Μένωνα καὶ Ἰαμενὸν καὶ Ὀρέστην</line><line>πάντας ἐπασσυτέρους πέλασε χθονὶ πουλυβοτείρῃ.</line><line>ὄφρ' οἳ τοὺς ἐνάριζον ἀπ' ἔντεα μαρμαίροντα,</line><line>τόφρ' οἳ Πουλυδάμαντι καὶ Ἕκτορι κοῦροι ἕποντο,</line><line>οἳ πλεῖστοι καὶ ἄριστοι ἔσαν, μέμασαν δὲ μάλιστα</line><line>τεῖχός τε ῥήξειν καὶ ἐνιπρήσειν πυρὶ νῆας,</line><line>οἵ ῥ' ἔτι μερμήριζον ἐφεσταότες παρὰ τάφρῳ.</line><line>ὄρνις γάρ σφιν ἐπῆλθε περησέμεναι μεμαῶσιν</line><line>αἰετὸς ὑψιπέτης ἐπ' ἀριστερὰ λαὸν ἐέργων</line><line>φοινήεντα δράκοντα φέρων ὀνύχεσσι πέλωρον</line><line>ζωὸν ἔτ' ἀσπαίροντα, καὶ οὔ πω λήθετο χάρμης,</line><line>κόψε γὰρ αὐτὸν ἔχοντα κατὰ στῆθος παρὰ δειρὴν</line><line>ἰδνωθεὶς ὀπίσω: ὃ δ' ἀπὸ ἕθεν ἧκε χαμᾶζε</line><line>ἀλγήσας ὀδύνῃσι, μέσῳ δ' ἐνὶ κάββαλ' ὁμίλῳ,</line><line>αὐτὸς δὲ κλάγξας πέτετο πνοιῇς ἀνέμοιο.</line><line>Τρῶες δ' ἐρρίγησαν ὅπως ἴδον αἰόλον ὄφιν</line><line>κείμενον ἐν μέσσοισι Διὸς τέρας αἰγιόχοιο.</line><line>δὴ τότε Πουλυδάμας θρασὺν Ἕκτορα εἶπε παραστάς:</line><line>Ἕκτορ ἀεὶ μέν πώς μοι ἐπιπλήσσεις ἀγορῇσιν</line><line>ἐσθλὰ φραζομένῳ, ἐπεὶ οὐδὲ μὲν οὐδὲ ἔοικε</line><line>δῆμον ἐόντα παρὲξ ἀγορευέμεν, οὔτ' ἐνὶ βουλῇ</line><line>οὔτέ ποτ' ἐν πολέμῳ, σὸν δὲ κράτος αἰὲν ἀέξειν:</line><line>νῦν αὖτ' ἐξερέω ὥς μοι δοκεῖ εἶναι ἄριστα.</line><line>μὴ ἴομεν Δαναοῖσι μαχησόμενοι περὶ νηῶν.</line><line>ὧδε γὰρ ἐκτελέεσθαι ὀΐομαι, εἰ ἐτεόν γε</line><line>Τρωσὶν ὅδ' ὄρνις ἦλθε περησέμεναι μεμαῶσιν</line><line>αἰετὸς ὑψιπέτης ἐπ' ἀριστερὰ λαὸν ἐέργων</line><line>φοινήεντα δράκοντα φέρων ὀνύχεσσι πέλωρον</line><line>ζωόν: ἄφαρ δ' ἀφέηκε πάρος φίλα οἰκί' ἱκέσθαι,</line><line>οὐδ' ἐτέλεσσε φέρων δόμεναι τεκέεσσιν ἑοῖσιν.</line><line>ὣς ἡμεῖς, εἴ πέρ τε πύλας καὶ τεῖχος Ἀχαιῶν</line><line>ῥηξόμεθα σθένεϊ μεγάλῳ, εἴξωσι δ' Ἀχαιοί,</line><line>οὐ κόσμῳ παρὰ ναῦφιν ἐλευσόμεθ' αὐτὰ κέλευθα:</line><line>πολλοὺς γὰρ Τρώων καταλείψομεν, οὕς κεν Ἀχαιοὶ</line><line>χαλκῷ δῃώσωσιν ἀμυνόμενοι περὶ νηῶν.</line><line>ὧδέ χ' ὑποκρίναιτο θεοπρόπος, ὃς σάφα θυμῷ</line><line>εἰδείη τεράων καί οἱ πειθοίατο λαοί.</line><line>τὸν δ' ἄρ' ὑπόδρα ἰδὼν προσέφη κορυθαίολος Ἕκτωρ:</line><line>Πουλυδάμα, σὺ μὲν οὐκ ἔτ' ἐμοὶ φίλα ταῦτ' ἀγορεύεις:</line><line>οἶσθα καὶ ἄλλον μῦθον ἀμείνονα τοῦδε νοῆσαι.</line><line>εἰ δ' ἐτεὸν δὴ τοῦτον ἀπὸ σπουδῆς ἀγορεύεις,</line><line>ἐξ ἄρα δή τοι ἔπειτα θεοὶ φρένας ὤλεσαν αὐτοί,</line><line>ὃς κέλεαι Ζηνὸς μὲν ἐριγδούποιο λαθέσθαι</line><line>βουλέων, ἅς τέ μοι αὐτὸς ὑπέσχετο καὶ κατένευσε:</line><line>τύνη δ' οἰωνοῖσι τανυπτερύγεσσι κελεύεις</line><line>πείθεσθαι, τῶν οὔ τι μετατρέπομ' οὐδ' ἀλεγίζω</line><line>εἴτ' ἐπὶ δεξί' ἴωσι πρὸς ἠῶ τ' ἠέλιόν τε,</line><line>εἴτ' ἐπ' ἀριστερὰ τοί γε ποτὶ ζόφον ἠερόεντα.</line><line>ἡμεῖς δὲ μεγάλοιο Διὸς πειθώμεθα βουλῇ,</line><line>ὃς πᾶσι θνητοῖσι καὶ ἀθανάτοισιν ἀνάσσει.</line><line>εἷς οἰωνὸς ἄριστος ἀμύνεσθαι περὶ πάτρης.</line><line>τίπτε σὺ δείδοικας πόλεμον καὶ δηϊοτῆτα;</line><line>εἴ περ γάρ τ' ἄλλοι γε περὶ κτεινώμεθα πάντες</line><line>νηυσὶν ἐπ' Ἀργείων, σοὶ δ' οὐ δέος ἔστ' ἀπολέσθαι:</line><line>οὐ γάρ τοι κραδίη μενεδήϊος οὐδὲ μαχήμων.</line><line>εἰ δὲ σὺ δηϊοτῆτος ἀφέξεαι, ἠέ τιν' ἄλλον</line><line>παρφάμενος ἐπέεσσιν ἀποτρέψεις πολέμοιο,</line><line>αὐτίκ' ἐμῷ ὑπὸ δουρὶ τυπεὶς ἀπὸ θυμὸν ὀλέσσεις.</line><line>ὣς ἄρα φωνήσας ἡγήσατο, τοὶ δ' ἅμ' ἕποντο</line><line>ἠχῇ θεσπεσίῃ: ἐπὶ δὲ Ζεὺς τερπικέραυνος</line><line>ὦρσεν ἀπ' Ἰδαίων ὀρέων ἀνέμοιο θύελλαν,</line><line>ἥ ῥ' ἰθὺς νηῶν κονίην φέρεν: αὐτὰρ Ἀχαιῶν</line><line>θέλγε νόον, Τρωσὶν δὲ καὶ Ἕκτορι κῦδος ὄπαζε.</line><line>τοῦ περ δὴ τεράεσσι πεποιθότες ἠδὲ βίηφι</line><line>ῥήγνυσθαι μέγα τεῖχος Ἀχαιῶν πειρήτιζον.</line><line>κρόσσας μὲν πύργων ἔρυον, καὶ ἔρειπον ἐπάλξεις,</line><line>στήλας τε προβλῆτας ἐμόχλεον, ἃς ἄρ' Ἀχαιοὶ</line><line>πρώτας ἐν γαίῃ θέσαν ἔμμεναι ἔχματα πύργων.</line><line>τὰς οἵ γ' αὐέρυον, ἔλποντο δὲ τεῖχος Ἀχαιῶν</line><line>ῥήξειν: οὐδέ νύ πω Δαναοὶ χάζοντο κελεύθου,</line><line>ἀλλ' οἵ γε ῥινοῖσι βοῶν φράξαντες ἐπάλξεις</line><line>βάλλον ἀπ' αὐτάων δηΐους ὑπὸ τεῖχος ἰόντας.</line><line>ἀμφοτέρω δ' Αἴαντε κελευτιόωντ' ἐπὶ πύργων</line><line>πάντοσε φοιτήτην μένος ὀτρύνοντες Ἀχαιῶν.</line><line>ἄλλον μειλιχίοις, ἄλλον στερεοῖς ἐπέεσσι</line><line>νείκεον, ὅν τινα πάγχυ μάχης μεθιέντα ἴδοιεν:</line><line>ὦ φίλοι Ἀργείων ὅς τ' ἔξοχος ὅς τε μεσήεις</line><line>ὅς τε χερειότερος, ἐπεὶ οὔ πω πάντες ὁμοῖοι</line><line>ἀνέρες ἐν πολέμῳ, νῦν ἔπλετο ἔργον ἅπασι:</line><line>καὶ δ' αὐτοὶ τόδε που γιγνώσκετε. μή τις ὀπίσσω</line><line>τετράφθω ποτὶ νῆας ὁμοκλητῆρος ἀκούσας,</line><line>ἀλλὰ πρόσω ἵεσθε καὶ ἀλλήλοισι κέλεσθε,</line><line>αἴ κε Ζεὺς δώῃσιν Ὀλύμπιος ἀστεροπητὴς</line><line>νεῖκος ἀπωσαμένους δηΐους προτὶ ἄστυ δίεσθαι.</line><line>ὣς τώ γε προβοῶντε μάχην ὄτρυνον Ἀχαιῶν.</line><line>τῶν δ', ὥς τε νιφάδες χιόνος πίπτωσι θαμειαὶ</line><line>ἤματι χειμερίῳ, ὅτε τ' ὤρετο μητίετα Ζεὺς</line><line>νιφέμεν ἀνθρώποισι πιφαυσκόμενος τὰ ἃ κῆλα:</line><line>κοιμήσας δ' ἀνέμους χέει ἔμπεδον, ὄφρα καλύψῃ</line><line>ὑψηλῶν ὀρέων κορυφὰς καὶ πρώονας ἄκρους</line><line>καὶ πεδία λωτοῦντα καὶ ἀνδρῶν πίονα ἔργα,</line><line>καί τ' ἐφ' ἁλὸς πολιῆς κέχυται λιμέσιν τε καὶ ἀκταῖς,</line><line>κῦμα δέ μιν προσπλάζον ἐρύκεται: ἄλλά τε πάντα</line><line>εἴλυται καθύπερθ', ὅτ' ἐπιβρίσῃ Διὸς ὄμβρος:</line><line>ὣς τῶν ἀμφοτέρωσε λίθοι πωτῶντο θαμειαί,</line><line>αἱ μὲν ἄρ' ἐς Τρῶας, αἱ δ' ἐκ Τρώων ἐς Ἀχαιούς,</line><line>βαλλομένων: τὸ δὲ τεῖχος ὕπερ πᾶν δοῦπος ὀρώρει.</line><line>οὐδ' ἄν πω τότε γε Τρῶες καὶ φαίδιμος Ἕκτωρ</line><line>τείχεος ἐρρήξαντο πύλας καὶ μακρὸν ὀχῆα,</line><line>εἰ μὴ ἄρ' υἱὸν ἑὸν Σαρπηδόνα μητίετα Ζεὺς</line><line>ὦρσεν ἐπ' Ἀργείοισι λέονθ' ὣς βουσὶν ἕλιξιν.</line><line>αὐτίκα δ' ἀσπίδα μὲν πρόσθ' ἔσχετο πάντοσ' ἐΐσην</line><line>καλὴν χαλκείην ἐξήλατον, ἣν ἄρα χαλκεὺς</line><line>ἤλασεν, ἔντοσθεν δὲ βοείας ῥάψε θαμειὰς</line><line>χρυσείῃς ῥάβδοισι διηνεκέσιν περὶ κύκλον.</line><line>τὴν ἄρ' ὅ γε πρόσθε σχόμενος δύο δοῦρε τινάσσων</line><line>βῆ ῥ' ἴμεν ὥς τε λέων ὀρεσίτροφος, ὅς τ' ἐπιδευὴς</line><line>δηρὸν ἔῃ κρειῶν, κέλεται δέ ἑ θυμὸς ἀγήνωρ</line><line>μήλων πειρήσοντα καὶ ἐς πυκινὸν δόμον ἐλθεῖν:</line><line>εἴ περ γάρ χ' εὕρῃσι παρ' αὐτόφι βώτορας ἄνδρας</line><line>σὺν κυσὶ καὶ δούρεσσι φυλάσσοντας περὶ μῆλα,</line><line>οὔ ῥά τ' ἀπείρητος μέμονε σταθμοῖο δίεσθαι,</line><line>ἀλλ' ὅ γ' ἄρ' ἢ ἥρπαξε μετάλμενος, ἠὲ καὶ αὐτὸς</line><line>ἔβλητ' ἐν πρώτοισι θοῆς ἀπὸ χειρὸς ἄκοντι:</line><line>ὥς ῥα τότ' ἀντίθεον Σαρπηδόνα θυμὸς ἀνῆκε</line><line>τεῖχος ἐπαΐξαι διά τε ῥήξασθαι ἐπάλξεις.</line><line>αὐτίκα δὲ Γλαῦκον προσέφη παῖδ' Ἱππολόχοιο:</line><line>Γλαῦκε τί ἢ δὴ νῶϊ τετιμήμεσθα μάλιστα</line><line>ἕδρῃ τε κρέασίν τε ἰδὲ πλείοις δεπάεσσιν</line><line>ἐν Λυκίῃ, πάντες δὲ θεοὺς ὣς εἰσορόωσι,</line><line>καὶ τέμενος νεμόμεσθα μέγα Ξάνθοιο παρ' ὄχθας</line><line>καλὸν φυταλιῆς καὶ ἀρούρης πυροφόροιο;</line><line>τὼ νῦν χρὴ Λυκίοισι μέτα πρώτοισιν ἐόντας</line><line>ἑστάμεν ἠδὲ μάχης καυστείρης ἀντιβολῆσαι,</line><line>ὄφρά τις ὧδ' εἴπῃ Λυκίων πύκα θωρηκτάων:</line><line>οὐ μὰν ἀκλεέες Λυκίην κάτα κοιρανέουσιν</line><line>ἡμέτεροι βασιλῆες, ἔδουσί τε πίονα μῆλα</line><line>οἶνόν τ' ἔξαιτον μελιηδέα: ἀλλ' ἄρα καὶ ἲς</line><line>ἐσθλή, ἐπεὶ Λυκίοισι μέτα πρώτοισι μάχονται.</line><line>ὦ πέπον εἰ μὲν γὰρ πόλεμον περὶ τόνδε φυγόντε</line><line>αἰεὶ δὴ μέλλοιμεν ἀγήρω τ' ἀθανάτω τε</line><line>ἔσσεσθ', οὔτέ κεν αὐτὸς ἐνὶ πρώτοισι μαχοίμην</line><line>οὔτέ κε σὲ στέλλοιμι μάχην ἐς κυδιάνειραν:</line><line>νῦν δ' ἔμπης γὰρ κῆρες ἐφεστᾶσιν θανάτοιο</line><line>μυρίαι, ἃς οὐκ ἔστι φυγεῖν βροτὸν οὐδ' ὑπαλύξαι,</line><line>ἴομεν ἠέ τῳ εὖχος ὀρέξομεν ἠέ τις ἡμῖν.</line><line>ὣς ἔφατ', οὐδὲ Γλαῦκος ἀπετράπετ' οὐδ' ἀπίθησε:</line><line>τὼ δ' ἰθὺς βήτην Λυκίων μέγα ἔθνος ἄγοντε.</line><line>τοὺς δὲ ἰδὼν ῥίγησ' υἱὸς Πετεῶο Μενεσθεύς:</line><line>τοῦ γὰρ δὴ πρὸς πύργον ἴσαν κακότητα φέροντες.</line><line>πάπτηνεν δ' ἀνὰ πύργον Ἀχαιῶν εἴ τιν' ἴδοιτο</line><line>ἡγεμόνων, ὅς τίς οἱ ἀρὴν ἑτάροισιν ἀμύναι:</line><line>ἐς δ' ἐνόησ' Αἴαντε δύω πολέμου ἀκορήτω</line><line>ἑσταότας, Τεῦκρόν τε νέον κλισίηθεν ἰόντα</line><line>ἐγγύθεν: ἀλλ' οὔ πώς οἱ ἔην βώσαντι γεγωνεῖν:</line><line>τόσσος γὰρ κτύπος ἦεν, ἀϋτὴ δ' οὐρανὸν ἷκε,</line><line>βαλλομένων σακέων τε καὶ ἱπποκόμων τρυφαλειῶν</line><line>καὶ πυλέων: πᾶσαι γὰρ ἐπώχατο, τοὶ δὲ κατ' αὐτὰς</line><line>ἱστάμενοι πειρῶντο βίῃ ῥήξαντες ἐσελθεῖν.</line><line>αἶψα δ' ἐπ' Αἴαντα προΐει κήρυκα Θοώτην:</line><line>ἔρχεο δῖε Θοῶτα, θέων Αἴαντα κάλεσσον,</line><line>ἀμφοτέρω μὲν μᾶλλον: ὃ γάρ κ' ὄχ' ἄριστον ἁπάντων</line><line>εἴη, ἐπεὶ τάχα τῇδε τετεύξεται αἰπὺς ὄλεθρος.</line><line>ὧδε γὰρ ἔβρισαν Λυκίων ἀγοί, οἳ τὸ πάρος περ</line><line>ζαχρηεῖς τελέθουσι κατὰ κρατερὰς ὑσμίνας.</line><line>εἰ δέ σφιν καὶ κεῖθι πόνος καὶ νεῖκος ὄρωρεν,</line><line>ἀλλά περ οἶος ἴτω Τελαμώνιος ἄλκιμος Αἴας,</line><line>καί οἱ Τεῦκρος ἅμα σπέσθω τόξων ἐῢ εἰδώς.</line><line>ὣς ἔφατ', οὐδ' ἄρα οἱ κῆρυξ ἀπίθησεν ἀκούσας,</line><line>βῆ δὲ θέειν παρὰ τεῖχος Ἀχαιῶν χαλκοχιτώνων,</line><line>στῆ δὲ παρ' Αἰάντεσσι κιών, εἶθαρ δὲ προσηύδα:</line><line>Αἴαντ' Ἀργείων ἡγήτορε χαλκοχιτώνων</line><line>ἠνώγει Πετεῶο διοτρεφέος φίλος υἱὸς</line><line>κεῖσ' ἴμεν, ὄφρα πόνοιο μίνυνθά περ ἀντιάσητον</line><line>ἀμφοτέρω μὲν μᾶλλον: ὃ γάρ κ' ὄχ' ἄριστον ἁπάντων</line><line>εἴη, ἐπεὶ τάχα κεῖθι τετεύξεται αἰπὺς ὄλεθρος:</line><line>ὧδε γὰρ ἔβρισαν Λυκίων ἀγοί, οἳ τὸ πάρος περ</line><line>ζαχρηεῖς τελέθουσι κατὰ κρατερὰς ὑσμίνας.</line><line>εἰ δὲ καὶ ἐνθάδε περ πόλεμος καὶ νεῖκος ὄρωρεν,</line><line>ἀλλά περ οἶος ἴτω Τελαμώνιος ἄλκιμος Αἴας,</line><line>καί οἱ Τεῦκρος ἅμα σπέσθω τόξων ἐῢ εἰδώς.</line><line>ὣς ἔφατ', οὐδ' ἀπίθησε μέγας Τελαμώνιος Αἴας.</line><line>αὐτίκ' Ὀϊλιάδην ἔπεα πτερόεντα προσηύδα:</line><line>Αἶαν σφῶϊ μὲν αὖθι, σὺ καὶ κρατερὸς Λυκομήδης,</line><line>ἑσταότες Δαναοὺς ὀτρύνετον ἶφι μάχεσθαι:</line><line>αὐτὰρ ἐγὼ κεῖσ' εἶμι καὶ ἀντιόω πολέμοιο:</line><line>αἶψα δ' ἐλεύσομαι αὖτις, ἐπὴν εὖ τοῖς ἐπαμύνω.</line><line>ὣς ἄρα φωνήσας ἀπέβη Τελαμώνιος Αἴας,</line><line>καί οἱ Τεῦκρος ἅμ' ᾖε κασίγνητος καὶ ὄπατρος:</line><line>τοῖς δ' ἅμα Πανδίων Τεύκρου φέρε καμπύλα τόξα.</line><line>εὖτε Μενεσθῆος μεγαθύμου πύργον ἵκοντο</line><line>τείχεος ἐντὸς ἰόντες, ἐπειγομένοισι δ' ἵκοντο,</line><line>οἳ δ' ἐπ' ἐπάλξεις βαῖνον ἐρεμνῇ λαίλαπι ἶσοι</line><line>ἴφθιμοι Λυκίων ἡγήτορες ἠδὲ μέδοντες:</line><line>σὺν δ' ἐβάλοντο μάχεσθαι ἐναντίον, ὦρτο δ' ἀϋτή.</line><line>Αἴας δὲ πρῶτος Τελαμώνιος ἄνδρα κατέκτα</line><line>Σαρπήδοντος ἑταῖρον Ἐπικλῆα μεγάθυμον</line><line>μαρμάρῳ ὀκριόεντι βαλών, ὅ ῥα τείχεος ἐντὸς</line><line>κεῖτο μέγας παρ' ἔπαλξιν ὑπέρτατος: οὐδέ κέ μιν ῥέα</line><line>χείρεσσ' ἀμφοτέρῃς ἔχοι ἀνὴρ οὐδὲ μάλ' ἡβῶν,</line><line>οἷοι νῦν βροτοί εἰσ': ὃ δ' ἄρ' ὑψόθεν ἔμβαλ' ἀείρας,</line><line>θλάσσε δὲ τετράφαλον κυνέην, σὺν δ' ὀστέ' ἄραξε</line><line>πάντ' ἄμυδις κεφαλῆς: ὃ δ' ἄρ' ἀρνευτῆρι ἐοικὼς</line><line>κάππεσ' ἀφ' ὑψηλοῦ πύργου, λίπε δ' ὀστέα θυμός.</line><line>Τεῦκρος δὲ Γλαῦκον κρατερὸν παῖδ' Ἱππολόχοιο</line><line>ἰῷ ἐπεσσύμενον βάλε τείχεος ὑψηλοῖο,</line><line>ᾗ ῥ' ἴδε γυμνωθέντα βραχίονα, παῦσε δὲ χάρμης.</line><line>ἂψ δ' ἀπὸ τείχεος ἆλτο λαθών, ἵνα μή τις Ἀχαιῶν</line><line>βλήμενον ἀθρήσειε καὶ εὐχετόῳτ' ἐπέεσσι.</line><line>Σαρπήδοντι δ' ἄχος γένετο Γλαύκου ἀπιόντος</line><line>αὐτίκ' ἐπεί τ' ἐνόησεν: ὅμως δ' οὐ λήθετο χάρμης,</line><line>ἀλλ' ὅ γε Θεστορίδην Ἀλκμάονα δουρὶ τυχήσας</line><line>νύξ', ἐκ δ' ἔσπασεν ἔγχος: ὃ δ' ἑσπόμενος πέσε δουρὶ</line><line>πρηνής, ἀμφὶ δέ οἱ βράχε τεύχεα ποικίλα χαλκῷ,</line><line>Σαρπηδὼν δ' ἄρ' ἔπαλξιν ἑλὼν χερσὶ στιβαρῇσιν</line><line>ἕλχ', ἣ δ' ἕσπετο πᾶσα διαμπερές, αὐτὰρ ὕπερθε</line><line>τεῖχος ἐγυμνώθη, πολέεσσι δὲ θῆκε κέλευθον.</line><line>τὸν δ' Αἴας καὶ Τεῦκρος ὁμαρτήσανθ' ὃ μὲν ἰῷ</line><line>βεβλήκει τελαμῶνα περὶ στήθεσσι φαεινὸν</line><line>ἀσπίδος ἀμφιβρότης: ἀλλὰ Ζεὺς κῆρας ἄμυνε</line><line>παιδὸς ἑοῦ, μὴ νηυσὶν ἔπι πρύμνῃσι δαμείη:</line><line>Αἴας δ' ἀσπίδα νύξεν ἐπάλμενος, οὐδὲ διὰ πρὸ</line><line>ἤλυθεν ἐγχείη, στυφέλιξε δέ μιν μεμαῶτα.</line><line>χώρησεν δ' ἄρα τυτθὸν ἐπάλξιος: οὐδ' ὅ γε πάμπαν</line><line>χάζετ', ἐπεί οἱ θυμὸς ἐέλπετο κῦδος ἀρέσθαι.</line><line>κέκλετο δ' ἀντιθέοισιν ἑλιξάμενος Λυκίοισιν:</line><line>ὦ Λύκιοι τί τ' ἄρ' ὧδε μεθίετε θούριδος ἀλκῆς;</line><line>ἀργαλέον δέ μοί ἐστι καὶ ἰφθίμῳ περ ἐόντι</line><line>μούνῳ ῥηξαμένῳ θέσθαι παρὰ νηυσὶ κέλευθον:</line><line>ἀλλ' ἐφομαρτεῖτε: πλεόνων δέ τι ἔργον ἄμεινον.</line><line>ὣς ἔφαθ', οἳ δὲ ἄνακτος ὑποδείσαντες ὁμοκλὴν</line><line>μᾶλλον ἐπέβρισαν βουληφόρον ἀμφὶ ἄνακτα.</line><line>Ἀργεῖοι δ' ἑτέρωθεν ἐκαρτύναντο φάλαγγας</line><line>τείχεος ἔντοσθεν, μέγα δέ σφισι φαίνετο ἔργον:</line><line>οὔτε γὰρ ἴφθιμοι Λύκιοι Δαναῶν ἐδύναντο</line><line>τεῖχος ῥηξάμενοι θέσθαι παρὰ νηυσὶ κέλευθον,</line><line>οὔτέ ποτ' αἰχμηταὶ Δαναοὶ Λυκίους ἐδύναντο</line><line>τείχεος ἂψ ὤσασθαι, ἐπεὶ τὰ πρῶτα πέλασθεν.</line><line>ἀλλ' ὥς τ' ἀμφ' οὔροισι δύ' ἀνέρε δηριάασθον</line><line>μέτρ' ἐν χερσὶν ἔχοντες ἐπιξύνῳ ἐν ἀρούρῃ,</line><line>ὥ τ' ὀλίγῳ ἐνὶ χώρῳ ἐρίζητον περὶ ἴσης,</line><line>ὣς ἄρα τοὺς διέεργον ἐπάλξιες: οἳ δ' ὑπὲρ αὐτέων</line><line>δῄουν ἀλλήλων ἀμφὶ στήθεσσι βοείας</line><line>ἀσπίδας εὐκύκλους λαισήϊά τε πτερόεντα.</line><line>πολλοὶ δ' οὐτάζοντο κατὰ χρόα νηλέϊ χαλκῷ,</line><line>ἠμὲν ὅτεῳ στρεφθέντι μετάφρενα γυμνωθείη</line><line>μαρναμένων, πολλοὶ δὲ διαμπερὲς ἀσπίδος αὐτῆς.</line><line>πάντῃ δὴ πύργοι καὶ ἐπάλξιες αἵματι φωτῶν</line><line>ἐρράδατ' ἀμφοτέρωθεν ἀπὸ Τρώων καὶ Ἀχαιῶν.</line><line>ἀλλ' οὐδ' ὧς ἐδύναντο φόβον ποιῆσαι Ἀχαιῶν,</line><line>ἀλλ' ἔχον ὥς τε τάλαντα γυνὴ χερνῆτις ἀληθής,</line><line>ἥ τε σταθμὸν ἔχουσα καὶ εἴριον ἀμφὶς ἀνέλκει</line><line>ἰσάζουσ', ἵνα παισὶν ἀεικέα μισθὸν ἄρηται:</line><line>ὣς μὲν τῶν ἐπὶ ἶσα μάχη τέτατο πτόλεμός τε,</line><line>πρίν γ' ὅτε δὴ Ζεὺς κῦδος ὑπέρτερον Ἕκτορι δῶκε</line><line>Πριαμίδῃ, ὃς πρῶτος ἐσήλατο τεῖχος Ἀχαιῶν.</line><line>ἤϋσεν δὲ διαπρύσιον Τρώεσσι γεγωνώς:</line><line>ὄρνυσθ' ἱππόδαμοι Τρῶες, ῥήγνυσθε δὲ τεῖχος</line><line>Ἀργείων καὶ νηυσὶν ἐνίετε θεσπιδαὲς πῦρ.</line><line>ὣς φάτ' ἐποτρύνων, οἳ δ' οὔασι πάντες ἄκουον,</line><line>ἴθυσαν δ' ἐπὶ τεῖχος ἀολλέες: οἳ μὲν ἔπειτα</line><line>κροσσάων ἐπέβαινον ἀκαχμένα δούρατ' ἔχοντες,</line><line>Ἕκτωρ δ' ἁρπάξας λᾶαν φέρεν, ὅς ῥα πυλάων</line><line>ἑστήκει πρόσθε πρυμνὸς παχύς, αὐτὰρ ὕπερθεν</line><line>ὀξὺς ἔην: τὸν δ' οὔ κε δύ' ἀνέρε δήμου ἀρίστω</line><line>ῥηϊδίως ἐπ' ἄμαξαν ἀπ' οὔδεος ὀχλίσσειαν,</line><line>οἷοι νῦν βροτοί εἰσ': ὃ δέ μιν ῥέα πάλλε καὶ οἶος.</line><line>τόν οἱ ἐλαφρὸν ἔθηκε Κρόνου πάϊς ἀγκυλομήτεω.</line><line>ὡς δ' ὅτε ποιμὴν ῥεῖα φέρει πόκον ἄρσενος οἰὸς</line><line>χειρὶ λαβὼν ἑτέρῃ, ὀλίγον τέ μιν ἄχθος ἐπείγει,</line><line>ὣς Ἕκτωρ ἰθὺς σανίδων φέρε λᾶαν ἀείρας,</line><line>αἵ ῥα πύλας εἴρυντο πύκα στιβαρῶς ἀραρυίας</line><line>δικλίδας ὑψηλάς: δοιοὶ δ' ἔντοσθεν ὀχῆες</line><line>εἶχον ἐπημοιβοί, μία δὲ κληῒς ἐπαρήρει.</line><line>στῆ δὲ μάλ' ἐγγὺς ἰών, καὶ ἐρεισάμενος βάλε μέσσας</line><line>εὖ διαβάς, ἵνα μή οἱ ἀφαυρότερον βέλος εἴη,</line><line>ῥῆξε δ' ἀπ' ἀμφοτέρους θαιρούς: πέσε δὲ λίθος εἴσω</line><line>βριθοσύνῃ, μέγα δ' ἀμφὶ πύλαι μύκον, οὐδ' ἄρ' ὀχῆες</line><line>ἐσχεθέτην, σανίδες δὲ διέτμαγεν ἄλλυδις ἄλλη</line><line>λᾶος ὑπὸ ῥιπῆς: ὃ δ' ἄρ' ἔσθορε φαίδιμος Ἕκτωρ</line><line>νυκτὶ θοῇ ἀτάλαντος ὑπώπια: λάμπε δὲ χαλκῷ</line><line>σμερδαλέῳ, τὸν ἕεστο περὶ χροΐ, δοιὰ δὲ χερσὶ</line><line>δοῦρ' ἔχεν: οὔ κέν τίς μιν ἐρύκακεν ἀντιβολήσας</line><line>νόσφι θεῶν ὅτ' ἐσᾶλτο πύλας: πυρὶ δ' ὄσσε δεδήει.</line><line>κέκλετο δὲ Τρώεσσιν ἑλιξάμενος καθ' ὅμιλον</line><line>τεῖχος ὑπερβαίνειν: τοὶ δ' ὀτρύνοντι πίθοντο.</line><line>αὐτίκα δ' οἳ μὲν τεῖχος ὑπέρβασαν, οἳ δὲ κατ' αὐτὰς</line><line>ποιητὰς ἐσέχυντο πύλας: Δαναοὶ δὲ φόβηθεν</line><line>νῆας ἀνὰ γλαφυράς, ὅμαδος δ' ἀλίαστος ἐτύχθη.</line><line>Ζεὺς δ' ἐπεὶ οὖν Τρῶάς τε καὶ Ἕκτορα νηυσὶ πέλασσε,</line><line>τοὺς μὲν ἔα παρὰ τῇσι πόνον τ' ἐχέμεν καὶ ὀϊζὺν</line><line>νωλεμέως, αὐτὸς δὲ πάλιν τρέπεν ὄσσε φαεινὼ</line><line>νόσφιν ἐφ' ἱπποπόλων Θρῃκῶν καθορώμενος αἶαν</line><line>Μυσῶν τ' ἀγχεμάχων καὶ ἀγαυῶν ἱππημολγῶν</line><line>γλακτοφάγων Ἀβίων τε δικαιοτάτων ἀνθρώπων.</line><line>ἐς Τροίην δ' οὐ πάμπαν ἔτι τρέπεν ὄσσε φαεινώ:</line><line>οὐ γὰρ ὅ γ' ἀθανάτων τινα ἔλπετο ὃν κατὰ θυμὸν</line><line>ἐλθόντ' ἢ Τρώεσσιν ἀρηξέμεν ἢ Δαναοῖσιν.</line><line>οὐδ' ἀλαοσκοπιὴν εἶχε κρείων ἐνοσίχθων:</line><line>καὶ γὰρ ὃ θαυμάζων ἧστο πτόλεμόν τε μάχην τε</line><line>ὑψοῦ ἐπ' ἀκροτάτης κορυφῆς Σάμου ὑληέσσης</line><line>Θρηϊκίης: ἔνθεν γὰρ ἐφαίνετο πᾶσα μὲν Ἴδη,</line><line>φαίνετο δὲ Πριάμοιο πόλις καὶ νῆες Ἀχαιῶν.</line><line>ἔνθ' ἄρ' ὅ γ' ἐξ ἁλὸς ἕζετ' ἰών, ἐλέαιρε δ' Ἀχαιοὺς</line><line>Τρωσὶν δαμναμένους, Διὶ δὲ κρατερῶς ἐνεμέσσα.</line><line>αὐτίκα δ' ἐξ ὄρεος κατεβήσετο παιπαλόεντος</line><line>κραιπνὰ ποσὶ προβιβάς: τρέμε δ' οὔρεα μακρὰ καὶ ὕλη</line><line>ποσσὶν ὑπ' ἀθανάτοισι Ποσειδάωνος ἰόντος.</line><line>τρὶς μὲν ὀρέξατ' ἰών, τὸ δὲ τέτρατον ἵκετο τέκμωρ</line><line>Αἰγάς, ἔνθα δέ οἱ κλυτὰ δώματα βένθεσι λίμνης</line><line>χρύσεα μαρμαίροντα τετεύχαται ἄφθιτα αἰεί.</line><line>ἔνθ' ἐλθὼν ὑπ' ὄχεσφι τιτύσκετο χαλκόποδ' ἵππω</line><line>ὠκυπέτα χρυσέῃσιν ἐθείρῃσιν κομόωντε,</line><line>χρυσὸν δ' αὐτὸς ἔδυνε περὶ χροΐ, γέντο δ' ἱμάσθλην</line><line>χρυσείην εὔτυκτον, ἑοῦ δ' ἐπεβήσετο δίφρου,</line><line>βῆ δ' ἐλάαν ἐπὶ κύματ': ἄταλλε δὲ κήτε' ὑπ' αὐτοῦ</line><line>πάντοθεν ἐκ κευθμῶν, οὐδ' ἠγνοίησεν ἄνακτα:</line><line>γηθοσύνῃ δὲ θάλασσα διίστατο: τοὶ δὲ πέτοντο</line><line>ῥίμφα μάλ', οὐδ' ὑπένερθε διαίνετο χάλκεος ἄξων:</line><line>τὸν δ' ἐς Ἀχαιῶν νῆας ἐΰσκαρθμοι φέρον ἵπποι.</line><line>ἔστι δέ τι σπέος εὐρὺ βαθείης βένθεσι λίμνης</line><line>μεσσηγὺς Τενέδοιο καὶ Ἴμβρου παιπαλοέσσης:</line><line>ἔνθ' ἵππους ἔστησε Ποσειδάων ἐνοσίχθων</line><line>λύσας ἐξ ὀχέων, παρὰ δ' ἀμβρόσιον βάλεν εἶδαρ</line><line>ἔδμεναι: ἀμφὶ δὲ ποσσὶ πέδας ἔβαλε χρυσείας</line><line>ἀρρήκτους ἀλύτους, ὄφρ' ἔμπεδον αὖθι μένοιεν</line><line>νοστήσαντα ἄνακτα: ὃ δ' ἐς στρατὸν ᾤχετ' Ἀχαιῶν.</line><line>Τρῶες δὲ φλογὶ ἶσοι ἀολλέες ἠὲ θυέλλῃ</line><line>Ἕκτορι Πριαμίδῃ ἄμοτον μεμαῶτες ἕποντο</line><line>ἄβρομοι αὐΐαχοι: ἔλποντο δὲ νῆας Ἀχαιῶν</line><line>αἱρήσειν, κτενέειν δὲ παρ' αὐτόθι πάντας ἀρίστους.</line><line>ἀλλὰ Ποσειδάων γαιήοχος ἐννοσίγαιος</line><line>Ἀργείους ὄτρυνε βαθείης ἐξ ἁλὸς ἐλθὼν</line><line>εἰσάμενος Κάλχαντι δέμας καὶ ἀτειρέα φωνήν:</line><line>Αἴαντε πρώτω προσέφη μεμαῶτε καὶ αὐτώ:</line><line>Αἴαντε σφὼ μέν τε σαώσετε λαὸν Ἀχαιῶν</line><line>ἀλκῆς μνησαμένω, μὴ δὲ κρυεροῖο φόβοιο.</line><line>ἄλλῃ μὲν γὰρ ἔγωγ' οὐ δείδια χεῖρας ἀάπτους</line><line>Τρώων, οἳ μέγα τεῖχος ὑπερκατέβησαν ὁμίλῳ:</line><line>ἕξουσιν γὰρ πάντας ἐϋκνήμιδες Ἀχαιοί:</line><line>τῇ δὲ δὴ αἰνότατον περιδείδια μή τι πάθωμεν,</line><line>ᾗ ῥ' ὅ γ' ὁ λυσσώδης φλογὶ εἴκελος ἡγεμονεύει</line><line>Ἕκτωρ, ὃς Διὸς εὔχετ' ἐρισθενέος πάϊς εἶναι.</line><line>σφῶϊν δ' ὧδε θεῶν τις ἐνὶ φρεσὶ ποιήσειεν</line><line>αὐτώ θ' ἑστάμεναι κρατερῶς καὶ ἀνωγέμεν ἄλλους:</line><line>τώ κε καὶ ἐσσύμενόν περ ἐρωήσαιτ' ἀπὸ νηῶν</line><line>ὠκυπόρων, εἰ καί μιν Ὀλύμπιος αὐτὸς ἐγείρει.</line><line>ἦ καὶ σκηπανίῳ γαιήοχος ἐννοσίγαιος</line><line>ἀμφοτέρω κεκοπὼς  πλῆσεν μένεος κρατεροῖο,</line><line>γυῖα δ' ἔθηκεν ἐλαφρὰ πόδας καὶ χεῖρας ὕπερθεν.</line><line>αὐτὸς δ' ὥς τ' ἴρηξ ὠκύπτερος ὦρτο πέτεσθαι,</line><line>ὅς ῥά τ' ἀπ' αἰγίλιπος πέτρης περιμήκεος ἀρθεὶς</line><line>ὁρμήσῃ πεδίοιο διώκειν ὄρνεον ἄλλο,</line><line>ὣς ἀπὸ τῶν ἤϊξε Ποσειδάων ἐνοσίχθων.</line><line>τοῖιν δ' ἔγνω πρόσθεν Ὀϊλῆος ταχὺς Αἴας,</line><line>αἶψα δ' ἄρ' Αἴαντα προσέφη Τελαμώνιον υἱόν:</line><line>Αἶαν ἐπεί τις νῶϊ θεῶν οἳ Ὄλυμπον ἔχουσι</line><line>μάντεϊ εἰδόμενος κέλεται παρὰ νηυσὶ μάχεσθαι,</line><line>οὐδ' ὅ γε Κάλχας ἐστὶ θεοπρόπος οἰωνιστής:</line><line>ἴχνια γὰρ μετόπισθε ποδῶν ἠδὲ κνημάων</line><line>ῥεῖ' ἔγνων ἀπιόντος: ἀρίγνωτοι δὲ θεοί περ:</line><line>καὶ δ' ἐμοὶ αὐτῷ θυμὸς ἐνὶ στήθεσσι φίλοισι</line><line>μᾶλλον ἐφορμᾶται πολεμίζειν ἠδὲ μάχεσθαι,</line><line>μαιμώωσι δ' ἔνερθε πόδες καὶ χεῖρες ὕπερθε.</line><line>τὸν δ' ἀπαμειβόμενος προσέφη Τελαμώνιος Αἴας:</line><line>οὕτω νῦν καὶ ἐμοὶ περὶ δούρατι χεῖρες ἄαπτοι</line><line>μαιμῶσιν, καί μοι μένος ὤρορε, νέρθε δὲ ποσσὶν</line><line>ἔσσυμαι ἀμφοτέροισι: μενοινώω δὲ καὶ οἶος</line><line>Ἕκτορι Πριαμίδῃ ἄμοτον μεμαῶτι μάχεσθαι.</line><line>ὣς οἳ μὲν τοιαῦτα πρὸς ἀλλήλους ἀγόρευον</line><line>χάρμῃ γηθόσυνοι, τήν σφιν θεὸς ἔμβαλε θυμῷ:</line><line>τόφρα δὲ τοὺς ὄπιθεν γαιήοχος ὦρσεν Ἀχαιούς,</line><line>οἳ παρὰ νηυσὶ θοῇσιν ἀνέψυχον φίλον ἦτορ.</line><line>τῶν ῥ' ἅμα τ' ἀργαλέῳ καμάτῳ φίλα γυῖα λέλυντο,</line><line>καί σφιν ἄχος κατὰ θυμὸν ἐγίγνετο δερκομένοισι</line><line>Τρῶας, τοὶ μέγα τεῖχος ὑπερκατέβησαν ὁμίλῳ.</line><line>τοὺς οἵ γ' εἰσορόωντες ὑπ' ὀφρύσι δάκρυα λεῖβον:</line><line>οὐ γὰρ ἔφαν φεύξεσθαι ὑπ' ἐκ κακοῦ: ἀλλ' ἐνοσίχθων</line><line>ῥεῖα μετεισάμενος κρατερὰς ὄτρυνε φάλαγγας.</line><line>Τεῦκρον ἔπι πρῶτον καὶ Λήϊτον ἦλθε κελεύων</line><line>Πηνέλεών θ' ἥρωα Θόαντά τε Δηΐπυρόν τε</line><line>Μηριόνην τε καὶ Ἀντίλοχον μήστωρας ἀϋτῆς:</line><line>τοὺς ὅ γ' ἐποτρύνων ἔπεα πτερόεντα προσηύδα:</line><line>αἰδὼς Ἀργεῖοι, κοῦροι νέοι: ὔμμιν ἔγωγε</line><line>μαρναμένοισι πέποιθα σαωσέμεναι νέας ἁμάς:</line><line>εἰ δ' ὑμεῖς πολέμοιο μεθήσετε λευγαλέοιο,</line><line>νῦν δὴ εἴδεται ἦμαρ ὑπὸ Τρώεσσι δαμῆναι.</line><line>ὢ πόποι ἦ μέγα θαῦμα τόδ' ὀφθαλμοῖσιν ὁρῶμαι</line><line>δεινόν, ὃ οὔ ποτ' ἔγωγε τελευτήσεσθαι ἔφασκον,</line><line>Τρῶας ἐφ' ἡμετέρας ἰέναι νέας, οἳ τὸ πάρος περ</line><line>φυζακινῇς ἐλάφοισιν ἐοίκεσαν, αἵ τε καθ' ὕλην</line><line>θώων παρδαλίων τε λύκων τ' ἤϊα πέλονται</line><line>αὔτως ἠλάσκουσαι ἀνάλκιδες, οὐδ' ἔπι χάρμη:</line><line>ὣς Τρῶες τὸ πρίν γε μένος καὶ χεῖρας Ἀχαιῶν</line><line>μίμνειν οὐκ ἐθέλεσκον ἐναντίον, οὐδ' ἠβαιόν:</line><line>νῦν δὲ ἑκὰς πόλιος κοίλῃς ἐπὶ νηυσὶ μάχονται</line><line>ἡγεμόνος κακότητι μεθημοσύνῃσί τε λαῶν,</line><line>οἳ κείνῳ ἐρίσαντες ἀμυνέμεν οὐκ ἐθέλουσι</line><line>νηῶν ὠκυπόρων, ἀλλὰ κτείνονται ἀν' αὐτάς.</line><line>ἀλλ' εἰ δὴ καὶ πάμπαν ἐτήτυμον αἴτιός ἐστιν</line><line>ἥρως Ἀτρεΐδης εὐρὺ κρείων Ἀγαμέμνων</line><line>οὕνεκ' ἀπητίμησε ποδώκεα Πηλεΐωνα,</line><line>ἡμέας γ' οὔ πως ἔστι μεθιέμεναι πολέμοιο.</line><line>ἀλλ' ἀκεώμεθα θᾶσσον: ἀκεσταί τοι φρένες ἐσθλῶν.</line><line>ὑμεῖς δ' οὐκ ἔτι καλὰ μεθίετε θούριδος ἀλκῆς</line><line>πάντες ἄριστοι ἐόντες ἀνὰ στρατόν. οὐδ' ἂν ἔγωγε</line><line>ἀνδρὶ μαχεσσαίμην ὅς τις πολέμοιο μεθείη</line><line>λυγρὸς ἐών: ὑμῖν δὲ νεμεσσῶμαι περὶ κῆρι.</line><line>ὦ πέπονες τάχα δή τι κακὸν ποιήσετε μεῖζον</line><line>τῇδε μεθημοσύνῃ: ἀλλ' ἐν φρεσὶ θέσθε ἕκαστος</line><line>αἰδῶ καὶ νέμεσιν: δὴ γὰρ μέγα νεῖκος ὄρωρεν.</line><line>Ἕκτωρ δὴ παρὰ νηυσὶ βοὴν ἀγαθὸς πολεμίζει</line><line>καρτερός, ἔρρηξεν δὲ πύλας καὶ μακρὸν ὀχῆα.</line><line>ὥς ῥα κελευτιόων γαιήοχος ὦρσεν Ἀχαιούς.</line><line>ἀμφὶ δ' ἄρ' Αἴαντας δοιοὺς ἵσταντο φάλαγγες</line><line>καρτεραί, ἃς οὔτ' ἄν κεν Ἄρης ὀνόσαιτο μετελθὼν</line><line>οὔτε κ' Ἀθηναίη λαοσσόος: οἳ γὰρ ἄριστοι</line><line>κρινθέντες Τρῶάς τε καὶ Ἕκτορα δῖον ἔμιμνον,</line><line>φράξαντες δόρυ δουρί, σάκος σάκεϊ προθελύμνῳ:</line><line>ἀσπὶς ἄρ' ἀσπίδ' ἔρειδε, κόρυς κόρυν, ἀνέρα δ' ἀνήρ:</line><line>ψαῦον δ' ἱππόκομοι κόρυθες λαμπροῖσι φάλοισι</line><line>νευόντων, ὡς πυκνοὶ ἐφέστασαν ἀλλήλοισιν:</line><line>ἔγχεα δ' ἐπτύσσοντο θρασειάων ἀπὸ χειρῶν</line><line>σειόμεν': οἳ δ' ἰθὺς φρόνεον, μέμασαν δὲ μάχεσθαι.</line><line>Τρῶες δὲ προὔτυψαν ἀολλέες, ἦρχε δ' ἄρ' Ἕκτωρ</line><line>ἀντικρὺ μεμαώς, ὀλοοίτροχος ὣς ἀπὸ πέτρης,</line><line>ὅν τε κατὰ στεφάνης ποταμὸς χειμάρροος ὤσῃ</line><line>ῥήξας ἀσπέτῳ ὄμβρῳ ἀναιδέος ἔχματα πέτρης:</line><line>ὕψι δ' ἀναθρῴσκων πέτεται, κτυπέει δέ θ' ὑπ' αὐτοῦ</line><line>ὕλη: ὃ δ' ἀσφαλέως θέει ἔμπεδον, εἷος ἵκηται</line><line>ἰσόπεδον, τότε δ' οὔ τι κυλίνδεται ἐσσύμενός περ:</line><line>ὣς Ἕκτωρ εἷος μὲν ἀπείλει μέχρι θαλάσσης</line><line>ῥέα διελεύσεσθαι κλισίας καὶ νῆας Ἀχαιῶν</line><line>κτείνων: ἀλλ' ὅτε δὴ πυκινῇς ἐνέκυρσε φάλαγξι</line><line>στῆ ῥα μάλ' ἐγχριμφθείς: οἳ δ' ἀντίοι υἷες Ἀχαιῶν</line><line>νύσσοντες ξίφεσίν τε καὶ ἔγχεσιν ἀμφιγύοισιν</line><line>ὦσαν ἀπὸ σφείων: ὃ δὲ χασσάμενος πελεμίχθη.</line><line>ἤϋσεν δὲ διαπρύσιον Τρώεσσι γεγωνώς:</line><line>Τρῶες καὶ Λύκιοι καὶ Δάρδανοι ἀγχιμαχηταὶ</line><line>παρμένετ': οὔ τοι δηρὸν ἐμὲ σχήσουσιν Ἀχαιοὶ</line><line>καὶ μάλα πυργηδὸν σφέας αὐτοὺς ἀρτύναντες,</line><line>ἀλλ' ὀΐω χάσσονται ὑπ' ἔγχεος, εἰ ἐτεόν με</line><line>ὦρσε θεῶν ὤριστος, ἐρίγδουπος πόσις Ἥρης.</line><line>ὣς εἰπὼν ὄτρυνε μένος καὶ θυμὸν ἑκάστου.</line><line>Δηΐφοβος δ' ἐν τοῖσι μέγα φρονέων ἐβεβήκει</line><line>Πριαμίδης, πρόσθεν δ' ἔχεν ἀσπίδα πάντοσ' ἐΐσην</line><line>κοῦφα ποσὶ προβιβὰς καὶ ὑπασπίδια προποδίζων.</line><line>Μηριόνης δ' αὐτοῖο τιτύσκετο δουρὶ φαεινῷ</line><line>καὶ βάλεν, οὐδ' ἀφάμαρτε, κατ' ἀσπίδα πάντοσ' ἐΐσην</line><line>ταυρείην: τῆς δ' οὔ τι διήλασεν, ἀλλὰ πολὺ πρὶν</line><line>ἐν καυλῷ ἐάγη δολιχὸν δόρυ: Δηΐφοβος δὲ</line><line>ἀσπίδα ταυρείην σχέθ' ἀπὸ ἕο, δεῖσε δὲ θυμῷ</line><line>ἔγχος Μηριόναο δαΐφρονος: αὐτὰρ ὅ γ' ἥρως</line><line>ἂψ ἑτάρων εἰς ἔθνος ἐχάζετο, χώσατο δ' αἰνῶς</line><line>ἀμφότερον, νίκης τε καὶ ἔγχεος ὃ ξυνέαξε.</line><line>βῆ δ' ἰέναι παρά τε κλισίας καὶ νῆας Ἀχαιῶν</line><line>οἰσόμενος δόρυ μακρόν, ὅ οἱ κλισίηφι λέλειπτο.</line><line>οἳ δ' ἄλλοι μάρναντο, βοὴ δ' ἄσβεστος ὀρώρει.</line><line>Τεῦκρος δὲ πρῶτος Τελαμώνιος ἄνδρα κατέκτα</line><line>Ἴμβριον αἰχμητὴν πολυΐππου Μέντορος υἱόν:</line><line>ναῖε δὲ Πήδαιον πρὶν ἐλθεῖν υἷας Ἀχαιῶν,</line><line>κούρην δὲ Πριάμοιο νόθην ἔχε, Μηδεσικάστην:</line><line>αὐτὰρ ἐπεὶ Δαναῶν νέες ἤλυθον ἀμφιέλισσαι,</line><line>ἂψ ἐς Ἴλιον ἦλθε, μετέπρεπε δὲ Τρώεσσι,</line><line>ναῖε δὲ πὰρ Πριάμῳ: ὃ δέ μιν τίεν ἶσα τέκεσσι.</line><line>τόν ῥ' υἱὸς Τελαμῶνος ὑπ' οὔατος ἔγχεϊ μακρῷ</line><line>νύξ', ἐκ δ' ἔσπασεν ἔγχος: ὃ δ' αὖτ' ἔπεσεν μελίη ὣς</line><line>ἥ τ' ὄρεος κορυφῇ ἕκαθεν περιφαινομένοιο</line><line>χαλκῷ ταμνομένη τέρενα χθονὶ φύλλα πελάσσῃ:</line><line>ὣς πέσεν, ἀμφὶ δέ οἱ βράχε τεύχεα ποικίλα χαλκῷ.</line><line>Τεῦκρος δ' ὁρμήθη μεμαὼς ἀπὸ τεύχεα δῦσαι:</line><line>Ἕκτωρ δ' ὁρμηθέντος ἀκόντισε δουρὶ φαεινῷ.</line><line>ἀλλ' ὃ μὲν ἄντα ἰδὼν ἠλεύατο χάλκεον ἔγχος</line><line>τυτθόν: ὃ δ' Ἀμφίμαχον Κτεάτου υἷ' Ἀκτορίωνος</line><line>νισόμενον πόλεμον δὲ κατὰ στῆθος βάλε δουρί:</line><line>δούπησεν δὲ πεσών, ἀράβησε δὲ τεύχε' ἐπ' αὐτῷ.</line><line>Ἕκτωρ δ' ὁρμήθη κόρυθα κροτάφοις ἀραρυῖαν</line><line>κρατὸς ἀφαρπάξαι μεγαλήτορος Ἀμφιμάχοιο:</line><line>Αἴας δ' ὁρμηθέντος ὀρέξατο δουρὶ φαεινῷ</line><line>Ἕκτορος: ἀλλ' οὔ πῃ χροὸς εἴσατο, πᾶς δ' ἄρα χαλκῷ</line><line>σμερδαλέῳ κεκάλυφθ': ὃ δ' ἄρ' ἀσπίδος ὀμφαλὸν οὖτα,</line><line>ὦσε δέ μιν σθένεϊ μεγάλῳ: ὃ δὲ χάσσατ' ὀπίσσω</line><line>νεκρῶν ἀμφοτέρων, τοὺς δ' ἐξείρυσσαν Ἀχαιοί.</line><line>Ἀμφίμαχον μὲν ἄρα Στιχίος δῖός τε Μενεσθεὺς</line><line>ἀρχοὶ Ἀθηναίων κόμισαν μετὰ λαὸν Ἀχαιῶν:</line><line>Ἴμβριον αὖτ' Αἴαντε μεμαότε θούριδος ἀλκῆς</line><line>ὥς τε δύ' αἶγα λέοντε κυνῶν ὕπο καρχαροδόντων</line><line>ἁρπάξαντε φέρητον ἀνὰ ῥωπήϊα πυκνὰ</line><line>ὑψοῦ ὑπὲρ γαίης μετὰ γαμφηλῇσιν ἔχοντε,</line><line>ὥς ῥα τὸν ὑψοῦ ἔχοντε δύω Αἴαντε κορυστὰ</line><line>τεύχεα συλήτην: κεφαλὴν δ' ἁπαλῆς ἀπὸ δειρῆς</line><line>κόψεν Ὀϊλιάδης κεχολωμένος Ἀμφιμάχοιο,</line><line>ἧκε δέ μιν σφαιρηδὸν ἑλιξάμενος δι' ὁμίλου:</line><line>Ἕκτορι δὲ προπάροιθε ποδῶν πέσεν ἐν κονίῃσι.</line><line>καὶ τότε δὴ περὶ κῆρι Ποσειδάων ἐχολώθη</line><line>υἱωνοῖο πεσόντος ἐν αἰνῇ δηϊοτῆτι,</line><line>βῆ δ' ἰέναι παρά τε κλισίας καὶ νῆας Ἀχαιῶν</line><line>ὀτρυνέων Δαναούς, Τρώεσσι δὲ κήδεα τεῦχεν.</line><line>Ἰδομενεὺς δ' ἄρα οἱ δουρικλυτὸς ἀντεβόλησεν</line><line>ἐρχόμενος παρ' ἑταίρου, ὅ οἱ νέον ἐκ πολέμοιο</line><line>ἦλθε κατ' ἰγνύην βεβλημένος ὀξέϊ χαλκῷ.</line><line>τὸν μὲν ἑταῖροι ἔνεικαν, ὃ δ' ἰητροῖς ἐπιτείλας</line><line>ἤϊεν ἐς κλισίην: ἔτι γὰρ πολέμοιο μενοίνα</line><line>ἀντιάαν: τὸν δὲ προσέφη κρείων ἐνοσίχθων</line><line>εἰσάμενος φθογγὴν Ἀνδραίμονος υἷϊ Θόαντι</line><line>ὃς πάσῃ Πλευρῶνι καὶ αἰπεινῇ Καλυδῶνι</line><line>Αἰτωλοῖσιν ἄνασσε, θεὸς δ' ὣς τίετο δήμῳ:</line><line>Ἰδομενεῦ Κρητῶν βουληφόρε ποῦ τοι ἀπειλαὶ</line><line>οἴχονται, τὰς Τρωσὶν ἀπείλεον υἷες Ἀχαιῶν;</line><line>τὸν δ' αὖτ' Ἰδομενεὺς Κρητῶν ἀγὸς ἀντίον ηὔδα:</line><line>ὦ Θόαν οὔ τις ἀνὴρ νῦν γ' αἴτιος, ὅσσον ἔγωγε</line><line>γιγνώσκω: πάντες γὰρ ἐπιστάμεθα πτολεμίζειν.</line><line>οὔτέ τινα δέος ἴσχει ἀκήριον οὔτέ τις ὄκνῳ</line><line>εἴκων ἀνδύεται πόλεμον κακόν: ἀλλά που οὕτω</line><line>μέλλει δὴ φίλον εἶναι ὑπερμενέϊ Κρονίωνι</line><line>νωνύμνους ἀπολέσθαι ἀπ' Ἄργεος ἐνθάδ' Ἀχαιούς.</line><line>ἀλλὰ Θόαν, καὶ γὰρ τὸ πάρος μενεδήϊος ἦσθα,</line><line>ὀτρύνεις δὲ καὶ ἄλλον ὅθι μεθιέντα ἴδηαι:</line><line>τὼ νῦν μήτ' ἀπόληγε κέλευέ τε φωτὶ ἑκάστῳ.</line><line>τὸν δ' ἠμείβετ' ἔπειτα Ποσειδάων ἐνοσίχθων:</line><line>Ἰδομενεῦ μὴ κεῖνος ἀνὴρ ἔτι νοστήσειεν</line><line>ἐκ Τροίης, ἀλλ' αὖθι κυνῶν μέλπηθρα γένοιτο,</line><line>ὅς τις ἐπ' ἤματι τῷδε ἑκὼν μεθίῃσι μάχεσθαι.</line><line>ἀλλ' ἄγε τεύχεα δεῦρο λαβὼν ἴθι: ταῦτα δ' ἅμα χρὴ</line><line>σπεύδειν, αἴ κ' ὄφελός τι γενώμεθα καὶ δύ' ἐόντε.</line><line>συμφερτὴ δ' ἀρετὴ πέλει ἀνδρῶν καὶ μάλα λυγρῶν,</line><line>νῶϊ δὲ καί κ' ἀγαθοῖσιν ἐπισταίμεσθα μάχεσθαι.</line><line>ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν:</line><line>Ἰδομενεὺς δ' ὅτε δὴ κλισίην εὔτυκτον ἵκανε</line><line>δύσετο τεύχεα καλὰ περὶ χροΐ, γέντο δὲ δοῦρε,</line><line>βῆ δ' ἴμεν ἀστεροπῇ ἐναλίγκιος, ἥν τε Κρονίων</line><line>χειρὶ λαβὼν ἐτίναξεν ἀπ' αἰγλήεντος Ὀλύμπου</line><line>δεικνὺς σῆμα βροτοῖσιν: ἀρίζηλοι δέ οἱ αὐγαί:</line><line>ὣς τοῦ χαλκὸς ἔλαμπε περὶ στήθεσσι θέοντος.</line><line>Μηριόνης δ' ἄρα οἱ θεράπων ἐῢς ἀντεβόλησεν</line><line>ἐγγὺς ἔτι κλισίης: μετὰ γὰρ δόρυ χάλκεον ᾔει</line><line>οἰσόμενος: τὸν δὲ προσέφη σθένος Ἰδομενῆος:</line><line>Μηριόνη Μόλου υἱὲ πόδας ταχὺ φίλταθ' ἑταίρων</line><line>τίπτ' ἦλθες πόλεμόν τε λιπὼν καὶ δηϊοτῆτα;</line><line>ἠέ τι βέβληαι, βέλεος δέ σε τείρει ἀκωκή,</line><line>ἦέ τευ ἀγγελίης μετ' ἔμ' ἤλυθες; οὐδέ τοι αὐτὸς</line><line>ἧσθαι ἐνὶ κλισίῃσι λιλαίομαι, ἀλλὰ μάχεσθαι.</line><line>τὸν δ' αὖ Μηριόνης πεπνυμένος ἀντίον ηὔδα:</line><line>Ἰδομενεῦ, Κρητῶν βουληφόρε χαλκοχιτώνων,</line><line>ἔρχομαι εἴ τί τοι ἔγχος ἐνὶ κλισίῃσι λέλειπται</line><line>οἰσόμενος: τό νυ γὰρ κατεάξαμεν ὃ πρὶν ἔχεσκον</line><line>ἀσπίδα Δηϊφόβοιο βαλὼν ὑπερηνορέοντος.</line><line>τὸν δ' αὖτ' Ἰδομενεὺς Κρητῶν ἀγὸς ἀντίον ηὔδα:</line><line>δούρατα δ' αἴ κ' ἐθέλῃσθα καὶ ἓν καὶ εἴκοσι δήεις</line><line>ἑσταότ' ἐν κλισίῃ πρὸς ἐνώπια παμφανόωντα</line><line>Τρώϊα, τὰ κταμένων ἀποαίνυμαι: οὐ γὰρ ὀΐω</line><line>ἀνδρῶν δυσμενέων ἑκὰς ἱστάμενος πολεμίζειν.</line><line>τώ μοι δούρατά τ' ἔστι καὶ ἀσπίδες ὀμφαλόεσσαι</line><line>καὶ κόρυθες καὶ θώρηκες λαμπρὸν γανόωντες.</line><line>τὸν δ' αὖ Μηριόνης πεπνυμένος ἀντίον ηὔδα:</line><line>καί τοι ἐμοὶ παρά τε κλισίῃ καὶ νηῒ μελαίνῃ</line><line>πόλλ' ἔναρα Τρώων: ἀλλ' οὐ σχεδόν ἐστιν ἑλέσθαι.</line><line>οὐδὲ γὰρ οὐδ' ἐμέ φημι λελασμένον ἔμμεναι ἀλκῆς,</line><line>ἀλλὰ μετὰ πρώτοισι μάχην ἀνὰ κυδιάνειραν</line><line>ἵσταμαι, ὁππότε νεῖκος ὀρώρηται πολέμοιο.</line><line>ἄλλόν πού τινα μᾶλλον Ἀχαιῶν χαλκοχιτώνων</line><line>λήθω μαρνάμενος, σὲ δὲ ἴδμεναι αὐτὸν ὀΐω.</line><line>τὸν δ' αὖτ' Ἰδομενεὺς Κρητῶν ἀγὸς ἀντίον ηὔδα:</line><line>οἶδ' ἀρετὴν οἷός ἐσσι: τί σε χρὴ ταῦτα λέγεσθαι;</line><line>εἰ γὰρ νῦν παρὰ νηυσὶ λεγοίμεθα πάντες ἄριστοι</line><line>ἐς λόχον, ἔνθα μάλιστ' ἀρετὴ διαείδεται ἀνδρῶν,</line><line>ἔνθ' ὅ τε δειλὸς ἀνὴρ ὅς τ' ἄλκιμος ἐξεφαάνθη:</line><line>τοῦ μὲν γάρ τε κακοῦ τρέπεται χρὼς ἄλλυδις ἄλλῃ,</line><line>οὐδέ οἱ ἀτρέμας ἧσθαι ἐρητύετ' ἐν φρεσὶ θυμός,</line><line>ἀλλὰ μετοκλάζει καὶ ἐπ' ἀμφοτέρους πόδας ἵζει,</line><line>ἐν δέ τέ οἱ κραδίη μεγάλα στέρνοισι πατάσσει</line><line>κῆρας ὀϊομένῳ, πάταγος δέ τε γίγνετ' ὀδόντων:</line><line>τοῦ δ' ἀγαθοῦ οὔτ' ἂρ τρέπεται χρὼς οὔτέ τι λίην</line><line>ταρβεῖ, ἐπειδὰν πρῶτον ἐσίζηται λόχον ἀνδρῶν,</line><line>ἀρᾶται δὲ τάχιστα μιγήμεναι ἐν δαῒ λυγρῇ:</line><line>οὐδέ κεν ἔνθα τεόν γε μένος καὶ χεῖρας ὄνοιτο.</line><line>εἴ περ γάρ κε βλεῖο πονεύμενος ἠὲ τυπείης</line><line>οὐκ ἂν ἐν αὐχέν' ὄπισθε πέσοι βέλος οὐδ' ἐνὶ νώτῳ,</line><line>ἀλλά κεν ἢ στέρνων ἢ νηδύος ἀντιάσειε</line><line>πρόσσω ἱεμένοιο μετὰ προμάχων ὀαριστύν.</line><line>ἀλλ' ἄγε μηκέτι ταῦτα λεγώμεθα νηπύτιοι ὣς</line><line>ἑσταότες, μή πού τις ὑπερφιάλως νεμεσήσῃ:</line><line>ἀλλὰ σύ γε κλισίην δὲ κιὼν ἕλευ ὄβριμον ἔγχος.</line><line>ὣς φάτο, Μηριόνης δὲ θοῷ ἀτάλαντος Ἄρηϊ</line><line>καρπαλίμως κλισίηθεν ἀνείλετο χάλκεον ἔγχος,</line><line>βῆ δὲ μετ' Ἰδομενῆα μέγα πτολέμοιο μεμηλώς.</line><line>οἷος δὲ βροτολοιγὸς Ἄρης πόλεμον δὲ μέτεισι,</line><line>τῷ δὲ Φόβος φίλος υἱὸς ἅμα κρατερὸς καὶ ἀταρβὴς</line><line>ἕσπετο, ὅς τ' ἐφόβησε ταλάφρονά περ πολεμιστήν:</line><line>τὼ μὲν ἄρ' ἐκ Θρῄκης Ἐφύρους μέτα θωρήσσεσθον,</line><line>ἠὲ μετὰ Φλεγύας μεγαλήτορας: οὐδ' ἄρα τώ γε</line><line>ἔκλυον ἀμφοτέρων, ἑτέροισι δὲ κῦδος ἔδωκαν:</line><line>τοῖοι Μηριόνης τε καὶ Ἰδομενεὺς ἀγοὶ ἀνδρῶν</line><line>ἤϊσαν ἐς πόλεμον κεκορυθμένοι αἴθοπι χαλκῷ.</line><line>τὸν καὶ Μηριόνης πρότερος πρὸς μῦθον ἔειπε:</line><line>Δευκαλίδη πῇ τὰρ μέμονας καταδῦναι ὅμιλον;</line><line>ἢ ἐπὶ δεξιόφιν παντὸς στρατοῦ, ἦ ἀνὰ μέσσους,</line><line>ἦ ἐπ' ἀριστερόφιν; ἐπεὶ οὔ ποθι ἔλπομαι οὕτω</line><line>δεύεσθαι πολέμοιο κάρη κομόωντας Ἀχαιούς.</line><line>τὸν δ' αὖτ' Ἰδομενεὺς Κρητῶν ἀγὸς ἀντίον ηὔδα:</line><line>νηυσὶ μὲν ἐν μέσσῃσιν ἀμύνειν εἰσὶ καὶ ἄλλοι</line><line>Αἴαντές τε δύω Τεῦκρός θ', ὃς ἄριστος Ἀχαιῶν</line><line>τοξοσύνῃ, ἀγαθὸς δὲ καὶ ἐν σταδίῃ ὑσμίνῃ:</line><line>οἵ μιν ἅδην ἐλόωσι καὶ ἐσσύμενον πολέμοιο</line><line>Ἕκτορα Πριαμίδην, καὶ εἰ μάλα καρτερός ἐστιν.</line><line>αἰπύ οἱ ἐσσεῖται μάλα περ μεμαῶτι μάχεσθαι</line><line>κείνων νικήσαντι μένος καὶ χεῖρας ἀάπτους</line><line>νῆας ἐνιπρῆσαι, ὅτε μὴ αὐτός γε Κρονίων</line><line>ἐμβάλοι αἰθόμενον δαλὸν νήεσσι θοῇσιν.</line><line>ἀνδρὶ δέ κ' οὐκ εἴξειε μέγας Τελαμώνιος Αἴας,</line><line>ὃς θνητός τ' εἴη καὶ ἔδοι Δημήτερος ἀκτὴν</line><line>χαλκῷ τε ῥηκτὸς μεγάλοισί τε χερμαδίοισιν.</line><line>οὐδ' ἂν Ἀχιλλῆϊ ῥηξήνορι χωρήσειεν</line><line>ἔν γ' αὐτοσταδίῃ: ποσὶ δ' οὔ πως ἔστιν ἐρίζειν.</line><line>νῶϊν δ' ὧδ' ἐπ' ἀριστέρ' ἔχε στρατοῦ, ὄφρα τάχιστα</line><line>εἴδομεν ἠέ τῳ εὖχος ὀρέξομεν, ἦέ τις ἡμῖν.</line><line>ὣς φάτο, Μηριόνης δὲ θοῷ ἀτάλαντος Ἄρηϊ</line><line>ἦρχ' ἴμεν, ὄφρ' ἀφίκοντο κατὰ στρατὸν ᾗ μιν ἀνώγει,</line><line>οἳ δ' ὡς Ἰδομενῆα ἴδον φλογὶ εἴκελον ἀλκὴν</line><line>αὐτὸν καὶ θεράποντα σὺν ἔντεσι δαιδαλέοισι,</line><line>κεκλόμενοι καθ' ὅμιλον ἐπ' αὐτῷ πάντες ἔβησαν:</line><line>τῶν δ' ὁμὸν ἵστατο νεῖκος ἐπὶ πρυμνῇσι νέεσσιν.</line><line>ὡς δ' ὅθ' ὑπὸ λιγέων ἀνέμων σπέρχωσιν ἄελλαι</line><line>ἤματι τῷ ὅτε τε πλείστη κόνις ἀμφὶ κελεύθους,</line><line>οἵ τ' ἄμυδις κονίης μεγάλην ἱστᾶσιν ὀμίχλην,</line><line>ὣς ἄρα τῶν ὁμόσ' ἦλθε μάχη, μέμασαν δ' ἐνὶ θυμῷ</line><line>ἀλλήλους καθ' ὅμιλον ἐναιρέμεν ὀξέϊ χαλκῷ.</line><line>ἔφριξεν δὲ μάχη φθισίμβροτος ἐγχείῃσι</line><line>μακρῇς, ἃς εἶχον ταμεσίχροας: ὄσσε δ' ἄμερδεν</line><line>αὐγὴ χαλκείη κορύθων ἄπο λαμπομενάων</line><line>θωρήκων τε νεοσμήκτων σακέων τε φαεινῶν</line><line>ἐρχομένων ἄμυδις: μάλα κεν θρασυκάρδιος εἴη</line><line>ὃς τότε γηθήσειεν ἰδὼν πόνον οὐδ' ἀκάχοιτο.</line><line>τὼ δ' ἀμφὶς φρονέοντε δύω Κρόνου υἷε κραταιὼ</line><line>ἀνδράσιν ἡρώεσσιν ἐτεύχετον ἄλγεα λυγρά.</line><line>Ζεὺς μέν ῥα Τρώεσσι καὶ Ἕκτορι βούλετο νίκην</line><line>κυδαίνων Ἀχιλῆα πόδας ταχύν: οὐδέ τι πάμπαν</line><line>ἤθελε λαὸν ὀλέσθαι Ἀχαιϊκὸν Ἰλιόθι πρό,</line><line>ἀλλὰ Θέτιν κύδαινε καὶ υἱέα καρτερόθυμον.</line><line>Ἀργείους δὲ Ποσειδάων ὀρόθυνε μετελθὼν</line><line>λάθρῃ ὑπεξαναδὺς πολιῆς ἁλός: ἤχθετο γάρ ῥα</line><line>Τρωσὶν δαμναμένους, Διὶ δὲ κρατερῶς ἐνεμέσσα.</line><line>ἦ μὰν ἀμφοτέροισιν ὁμὸν γένος ἠδ' ἴα πάτρη,</line><line>ἀλλὰ Ζεὺς πρότερος γεγόνει καὶ πλείονα ᾔδη.</line><line>τώ ῥα καὶ ἀμφαδίην μὲν ἀλεξέμεναι ἀλέεινε,</line><line>λάθρῃ δ' αἰὲν ἔγειρε κατὰ στρατὸν ἀνδρὶ ἐοικώς.</line><line>τοὶ δ' ἔριδος κρατερῆς καὶ ὁμοιΐου πτολέμοιο</line><line>πεῖραρ ἐπαλλάξαντες ἐπ' ἀμφοτέροισι τάνυσσαν</line><line>ἄρρηκτόν τ' ἄλυτόν τε, τὸ πολλῶν γούνατ' ἔλυσεν.</line><line>ἔνθα μεσαιπόλιός περ ἐὼν Δαναοῖσι κελεύσας</line><line>Ἰδομενεὺς Τρώεσσι μετάλμενος ἐν φόβον ὦρσε.</line><line>πέφνε γὰρ Ὀθρυονῆα Καβησόθεν ἔνδον ἐόντα,</line><line>ὅς ῥα νέον πολέμοιο μετὰ κλέος εἰληλούθει,</line><line>ᾔτεε δὲ Πριάμοιο θυγατρῶν εἶδος ἀρίστην</line><line>Κασσάνδρην ἀνάεδνον, ὑπέσχετο δὲ μέγα ἔργον,</line><line>ἐκ Τροίης ἀέκοντας ἀπωσέμεν υἷας Ἀχαιῶν.</line><line>τῷ δ' ὁ γέρων Πρίαμος ὑπό τ' ἔσχετο καὶ κατένευσε</line><line>δωσέμεναι: ὃ δὲ μάρναθ' ὑποσχεσίῃσι πιθήσας.</line><line>Ἰδομενεὺς δ' αὐτοῖο τιτύσκετο δουρὶ φαεινῷ,</line><line>καὶ βάλεν ὕψι βιβάντα τυχών: οὐδ' ἤρκεσε θώρηξ</line><line>χάλκεος, ὃν φορέεσκε, μέσῃ δ' ἐν γαστέρι πῆξε.</line><line>δούπησεν δὲ πεσών: ὃ δ' ἐπεύξατο φώνησέν τε:</line><line>Ὀθρυονεῦ περὶ δή σε βροτῶν αἰνίζομ' ἁπάντων</line><line>εἰ ἐτεὸν δὴ πάντα τελευτήσεις ὅσ' ὑπέστης</line><line>Δαρδανίδῃ Πριάμῳ: ὃ δ' ὑπέσχετο θυγατέρα ἥν.</line><line>καί κέ τοι ἡμεῖς ταῦτά γ' ὑποσχόμενοι τελέσαιμεν,</line><line>δοῖμεν δ' Ἀτρεΐδαο θυγατρῶν εἶδος ἀρίστην</line><line>Ἄργεος ἐξαγαγόντες ὀπυιέμεν, εἴ κε σὺν ἄμμιν</line><line>Ἰλίου ἐκπέρσῃς εὖ ναιόμενον πτολίεθρον.</line><line>ἀλλ' ἕπε', ὄφρ' ἐπὶ νηυσὶ συνώμεθα ποντοπόροισιν</line><line>ἀμφὶ γάμῳ, ἐπεὶ οὔ τοι ἐεδνωταὶ κακοί εἰμεν.</line><line>ὣς εἰπὼν ποδὸς ἕλκε κατὰ κρατερὴν ὑσμίνην</line><line>ἥρως Ἰδομενεύς: τῷ δ' Ἄσιος ἦλθ' ἐπαμύντωρ</line><line>πεζὸς πρόσθ' ἵππων: τὼ δὲ πνείοντε κατ' ὤμων</line><line>αἰὲν ἔχ' ἡνίοχος θεράπων: ὃ δὲ ἵετο θυμῷ</line><line>Ἰδομενῆα βαλεῖν: ὃ δέ μιν φθάμενος βάλε δουρὶ</line><line>λαιμὸν ὑπ' ἀνθερεῶνα, διὰ πρὸ δὲ χαλκὸν ἔλασσεν.</line><line>ἤριπε δ' ὡς ὅτε τις δρῦς ἤριπεν ἢ ἀχερωῒς</line><line>ἠὲ πίτυς βλωθρή, τήν τ' οὔρεσι τέκτονες ἄνδρες</line><line>ἐξέταμον πελέκεσσι νεήκεσι νήϊον εἶναι:</line><line>ὣς ὃ πρόσθ' ἵππων καὶ δίφρου κεῖτο τανυσθεὶς</line><line>βεβρυχὼς κόνιος δεδραγμένος αἱματοέσσης.</line><line>ἐκ δέ οἱ ἡνίοχος πλήγη φρένας ἃς πάρος εἶχεν,</line><line>οὐδ' ὅ γ' ἐτόλμησεν δηΐων ὑπὸ χεῖρας ἀλύξας</line><line>ἂψ ἵππους στρέψαι, τὸν δ' Ἀντίλοχος μενεχάρμης</line><line>δουρὶ μέσον περόνησε τυχών: οὐδ' ἤρκεσε θώρηξ</line><line>χάλκεος ὃν φορέεσκε, μέσῃ δ' ἐν γαστέρι πῆξεν.</line><line>αὐτὰρ ὃ ἀσθμαίνων εὐεργέος ἔκπεσε δίφρου,</line><line>ἵππους δ' Ἀντίλοχος μεγαθύμου Νέστορος υἱὸς</line><line>ἐξέλασε Τρώων μετ' ἐϋκνήμιδας Ἀχαιούς.</line><line>Δηΐφοβος δὲ μάλα σχεδὸν ἤλυθεν Ἰδομενῆος</line><line>Ἀσίου ἀχνύμενος, καὶ ἀκόντισε δουρὶ φαεινῷ.</line><line>ἀλλ' ὃ μὲν ἄντα ἰδὼν ἠλεύατο χάλκεον ἔγχος</line><line>Ἰδομενεύς: κρύφθη γὰρ ὑπ' ἀσπίδι πάντοσ' ἐΐσῃ,</line><line>τὴν ἄρ' ὅ γε ῥινοῖσι βοῶν καὶ νώροπι χαλκῷ</line><line>δινωτὴν φορέεσκε, δύω κανόνεσσ' ἀραρυῖαν:</line><line>τῇ ὕπο πᾶς ἐάλη, τὸ δ' ὑπέρπτατο χάλκεον ἔγχος,</line><line>καρφαλέον δέ οἱ ἀσπὶς ἐπιθρέξαντος ἄϋσεν</line><line>ἔγχεος: οὐδ' ἅλιόν ῥα βαρείης χειρὸς ἀφῆκεν,</line><line>ἀλλ' ἔβαλ' Ἱππασίδην Ὑψήνορα ποιμένα λαῶν</line><line>ἧπαρ ὑπὸ πραπίδων, εἶθαρ δ' ὑπὸ γούνατ' ἔλυσε.</line><line>Δηΐφοβος δ' ἔκπαγλον ἐπεύξατο μακρὸν ἀΰσας:</line><line>οὐ μὰν αὖτ' ἄτιτος κεῖτ' Ἄσιος, ἀλλά ἕ φημι</line><line>εἰς Ἄϊδός περ ἰόντα πυλάρταο κρατεροῖο</line><line>γηθήσειν κατὰ θυμόν, ἐπεί ῥά οἱ ὤπασα πομπόν.</line><line>ὣς ἔφατ', Ἀργείοισι δ' ἄχος γένετ' εὐξαμένοιο,</line><line>Ἀντιλόχῳ δὲ μάλιστα δαΐφρονι θυμὸν ὄρινεν:</line><line>ἀλλ' οὐδ' ἀχνύμενός περ ἑοῦ ἀμέλησεν ἑταίρου,</line><line>ἀλλὰ θέων περίβη καί οἱ σάκος ἀμφεκάλυψε.</line><line>τὸν μὲν ἔπειθ' ὑποδύντε δύω ἐρίηρες ἑταῖροι</line><line>Μηκιστεὺς Ἐχίοιο πάϊς καὶ δῖος Ἀλάστωρ,</line><line>νῆας ἔπι γλαφυρὰς φερέτην βαρέα στενάχοντα.</line><line>Ἰδομενεὺς δ' οὐ λῆγε μένος μέγα, ἵετο δ' αἰεὶ</line><line>ἠέ τινα Τρώων ἐρεβεννῇ νυκτὶ καλύψαι</line><line>ἢ αὐτὸς δουπῆσαι ἀμύνων λοιγὸν Ἀχαιοῖς.</line><line>ἔνθ' Αἰσυήταο διοτρεφέος φίλον υἱὸν</line><line>ἥρω' Ἀλκάθοον, γαμβρὸς δ' ἦν Ἀγχίσαο,</line><line>πρεσβυτάτην δ' ὤπυιε θυγατρῶν Ἱπποδάμειαν</line><line>τὴν περὶ κῆρι φίλησε πατὴρ καὶ πότνια μήτηρ</line><line>ἐν μεγάρῳ: πᾶσαν γὰρ ὁμηλικίην ἐκέκαστο</line><line>κάλλεϊ καὶ ἔργοισιν ἰδὲ φρεσί: τοὔνεκα καί μιν</line><line>γῆμεν ἀνὴρ ὤριστος ἐνὶ Τροίῃ εὐρείῃ:</line><line>τὸν τόθ' ὑπ' Ἰδομενῆϊ Ποσειδάων ἐδάμασσε</line><line>θέλξας ὄσσε φαεινά, πέδησε δὲ φαίδιμα γυῖα:</line><line>οὔτε γὰρ ἐξοπίσω φυγέειν δύνατ' οὔτ' ἀλέασθαι,</line><line>ἀλλ' ὥς τε στήλην ἢ δένδρεον ὑψιπέτηλον</line><line>ἀτρέμας ἑσταότα στῆθος μέσον οὔτασε δουρὶ</line><line>ἥρως Ἰδομενεύς, ῥῆξεν δέ οἱ ἀμφὶ χιτῶνα</line><line>χάλκεον, ὅς οἱ πρόσθεν ἀπὸ χροὸς ἤρκει ὄλεθρον:</line><line>δὴ τότε γ' αὖον ἄϋσεν ἐρεικόμενος περὶ δουρί.</line><line>δούπησεν δὲ πεσών, δόρυ δ' ἐν κραδίῃ ἐπεπήγει,</line><line>ἥ ῥά οἱ ἀσπαίρουσα καὶ οὐρίαχον πελέμιζεν</line><line>ἔγχεος: ἔνθα δ' ἔπειτ' ἀφίει μένος ὄβριμος Ἄρης:</line><line>Ἰδομενεὺς δ' ἔκπαγλον ἐπεύξατο μακρὸν ἀΰσας</line><line>Δηΐφοβ' ἦ ἄρα δή τι ἐΐσκομεν ἄξιον εἶναι</line><line>τρεῖς ἑνὸς ἀντὶ πεφάσθαι; ἐπεὶ σύ περ εὔχεαι οὕτω.</line><line>δαιμόνι' ἀλλὰ καὶ αὐτὸς ἐναντίον ἵστασ' ἐμεῖο,</line><line>ὄφρα ἴδῃ οἷος Ζηνὸς γόνος ἐνθάδ' ἱκάνω,</line><line>ὃς πρῶτον Μίνωα τέκε Κρήτῃ ἐπίουρον:</line><line>Μίνως δ' αὖ τέκεθ' υἱὸν ἀμύμονα Δευκαλίωνα,</line><line>Δευκαλίων δ' ἐμὲ τίκτε πολέσσ' ἄνδρεσσιν ἄνακτα</line><line>Κρήτῃ ἐν εὐρείῃ: νῦν δ' ἐνθάδε νῆες ἔνεικαν</line><line>σοί τε κακὸν καὶ πατρὶ καὶ ἄλλοισι Τρώεσσιν.</line><line>ὣς φάτο, Δηΐφοβος δὲ διάνδιχα μερμήριξεν</line><line>ἤ τινά που Τρώων ἑταρίσσαιτο μεγαθύμων</line><line>ἂψ ἀναχωρήσας, ἦ πειρήσαιτο καὶ οἶος.</line><line>ὧδε δέ οἱ φρονέοντι δοάσσατο κέρδιον εἶναι</line><line>βῆναι ἐπ' Αἰνείαν: τὸν δ' ὕστατον εὗρεν ὁμίλου</line><line>ἑσταότ': αἰεὶ γὰρ Πριάμῳ ἐπεμήνιε δίῳ</line><line>οὕνεκ' ἄρ' ἐσθλὸν ἐόντα μετ' ἀνδράσιν οὔ τι τίεσκεν.</line><line>ἀγχοῦ δ' ἱστάμενος ἔπεα πτερόεντα προσηύδα:</line><line>Αἰνεία Τρώων βουληφόρε νῦν σε μάλα χρὴ</line><line>γαμβρῷ ἀμυνέμεναι, εἴ πέρ τί σε κῆδος ἱκάνει.</line><line>ἀλλ' ἕπευ Ἀλκαθόῳ ἐπαμύνομεν, ὅς σε πάρος γε</line><line>γαμβρὸς ἐὼν ἔθρεψε δόμοις ἔνι τυτθὸν ἐόντα:</line><line>τὸν δέ τοι Ἰδομενεὺς δουρικλυτὸς ἐξενάριξεν.</line><line>ὣς φάτο, τῷ δ' ἄρα θυμὸν ἐνὶ στήθεσσιν ὄρινε,</line><line>βῆ δὲ μετ' Ἰδομενῆα μέγα πτολέμοιο μεμηλώς.</line><line>ἀλλ' οὐκ Ἰδομενῆα φόβος λάβε τηλύγετον ὥς,</line><line>ἀλλ' ἔμεν' ὡς ὅτε τις σῦς οὔρεσιν ἀλκὶ πεποιθώς,</line><line>ὅς τε μένει κολοσυρτὸν ἐπερχόμενον πολὺν ἀνδρῶν</line><line>χώρῳ ἐν οἰοπόλῳ, φρίσσει δέ τε νῶτον ὕπερθεν:</line><line>ὀφθαλμὼ δ' ἄρα οἱ πυρὶ λάμπετον: αὐτὰρ ὀδόντας</line><line>θήγει, ἀλέξασθαι μεμαὼς κύνας ἠδὲ καὶ ἄνδρας:</line><line>ὣς μένεν Ἰδομενεὺς δουρικλυτός, οὐδ' ὑπεχώρει,</line><line>Αἰνείαν ἐπιόντα βοηθόον: αὖε δ' ἑταίρους</line><line>Ἀσκάλαφόν τ' ἐσορῶν Ἀφαρῆά τε Δηΐπυρόν τε</line><line>Μηριόνην τε καὶ Ἀντίλοχον μήστωρας ἀϋτῆς:</line><line>τοὺς ὅ γ' ἐποτρύνων ἔπεα πτερόεντα προσηύδα:</line><line>δεῦτε φίλοι, καί μ' οἴῳ ἀμύνετε: δείδια δ' αἰνῶς</line><line>Αἰνείαν ἐπιόντα πόδας ταχύν, ὅς μοι ἔπεισιν,</line><line>ὃς μάλα καρτερός ἐστι μάχῃ ἔνι φῶτας ἐναίρειν:</line><line>καὶ δ' ἔχει ἥβης ἄνθος, ὅ τε κράτος ἐστὶ μέγιστον.</line><line>εἰ γὰρ ὁμηλικίη γε γενοίμεθα τῷδ' ἐπὶ θυμῷ</line><line>αἶψά κεν ἠὲ φέροιτο μέγα κράτος, ἠὲ φεροίμην.</line><line>ὣς ἔφαθ', οἳ δ' ἄρα πάντες ἕνα φρεσὶ θυμὸν ἔχοντες</line><line>πλησίοι ἔστησαν, σάκε' ὤμοισι κλίναντες.</line><line>Αἰνείας δ' ἑτέρωθεν ἐκέκλετο οἷς ἑτάροισι</line><line>Δηΐφοβόν τε Πάριν τ' ἐσορῶν καὶ Ἀγήνορα δῖον,</line><line>οἵ οἱ ἅμ' ἡγεμόνες Τρώων ἔσαν: αὐτὰρ ἔπειτα</line><line>λαοὶ ἕπονθ', ὡς εἴ τε μετὰ κτίλον ἕσπετο μῆλα</line><line>πιόμεν' ἐκ βοτάνης: γάνυται δ' ἄρα τε φρένα ποιμήν:</line><line>ὣς Αἰνείᾳ θυμὸς ἐνὶ στήθεσσι γεγήθει</line><line>ὡς ἴδε λαῶν ἔθνος ἐπισπόμενον ἑοῖ αὐτῷ.</line><line>οἳ δ' ἀμφ' Ἀλκαθόῳ αὐτοσχεδὸν ὁρμήθησαν</line><line>μακροῖσι ξυστοῖσι: περὶ στήθεσσι δὲ χαλκὸς</line><line>σμερδαλέον κονάβιζε τιτυσκομένων καθ' ὅμιλον</line><line>ἀλλήλων: δύο δ' ἄνδρες ἀρήϊοι ἔξοχον ἄλλων</line><line>Αἰνείας τε καὶ Ἰδομενεὺς ἀτάλαντοι Ἄρηϊ</line><line>ἵεντ' ἀλλήλων ταμέειν χρόα νηλέϊ χαλκῷ.</line><line>Αἰνείας δὲ πρῶτος ἀκόντισεν Ἰδομενῆος:</line><line>ἀλλ' ὃ μὲν ἄντα ἰδὼν ἠλεύατο χάλκεον ἔγχος,</line><line>αἰχμὴ δ' Αἰνείαο κραδαινομένη κατὰ γαίης</line><line>ᾤχετ', ἐπεί ῥ' ἅλιον στιβαρῆς ἀπὸ χειρὸς ὄρουσεν.</line><line>Ἰδομενεὺς δ' ἄρα Οἰνόμαον βάλε γαστέρα μέσσην,</line><line>ῥῆξε δὲ θώρηκος γύαλον, διὰ δ' ἔντερα χαλκὸς</line><line>ἤφυσ': ὃ δ' ἐν κονίῃσι πεσὼν ἕλε γαῖαν ἀγοστῷ.</line><line>Ἰδομενεὺς δ' ἐκ μὲν νέκυος δολιχόσκιον ἔγχος</line><line>ἐσπάσατ', οὐδ' ἄρ' ἔτ' ἄλλα δυνήσατο τεύχεα καλὰ</line><line>ὤμοιιν ἀφελέσθαι: ἐπείγετο γὰρ βελέεσσιν.</line><line>οὐ γὰρ ἔτ' ἔμπεδα γυῖα ποδῶν ἦν ὁρμηθέντι,</line><line>οὔτ' ἄρ' ἐπαΐξαι μεθ' ἑὸν: βέλος οὔτ' ἀλέασθαι.</line><line>τώ ῥα καὶ ἐν σταδίῃ μὲν ἀμύνετο νηλεὲς ἦμαρ,</line><line>τρέσσαι δ' οὐκ ἔτι ῥίμφα πόδες φέρον ἐκ πολέμοιο.</line><line>τοῦ δὲ βάδην ἀπιόντος ἀκόντισε δουρὶ φαεινῷ</line><line>Δηΐφοβος: δὴ γάρ οἱ ἔχεν κότον ἐμμενὲς αἰεί.</line><line>ἀλλ' ὅ γε καὶ τόθ' ἅμαρτεν, ὃ δ' Ἀσκάλαφον βάλε δουρὶ</line><line>υἱὸν Ἐνυαλίοιο: δι' ὤμου δ' ὄβριμον ἔγχος</line><line>ἔσχεν: ὃ δ' ἐν κονίῃσι πεσὼν ἕλε γαῖαν ἀγοστῷ.</line><line>οὐδ' ἄρα πώ τι πέπυστο βριήπυος ὄβριμος Ἄρης</line><line>υἷος ἑοῖο πεσόντος ἐνὶ κρατερῇ ὑσμίνῃ,</line><line>ἀλλ' ὅ γ' ἄρ' ἄκρῳ Ὀλύμπῳ ὑπὸ χρυσέοισι νέφεσσιν</line><line>ἧστο Διὸς βουλῇσιν ἐελμένος, ἔνθά περ ἄλλοι</line><line>ἀθάνατοι θεοὶ ἦσαν ἐεργόμενοι πολέμοιο.</line><line>οἳ δ' ἀμφ' Ἀσκαλάφῳ αὐτοσχεδὸν ὁρμήθησαν:</line><line>Δηΐφοβος μὲν ἀπ' Ἀσκαλάφου πήληκα φαεινὴν</line><line>ἥρπασε, Μηριόνης δὲ θοῷ ἀτάλαντος Ἄρηϊ</line><line>δουρὶ βραχίονα τύψεν ἐπάλμενος, ἐκ δ' ἄρα χειρὸς</line><line>αὐλῶπις τρυφάλεια χαμαὶ βόμβησε πεσοῦσα.</line><line>Μηριόνης δ' ἐξ αὖτις ἐπάλμενος αἰγυπιὸς ὣς</line><line>ἐξέρυσε πρυμνοῖο βραχίονος ὄβριμον ἔγχος,</line><line>ἂψ δ' ἑτάρων εἰς ἔθνος ἐχάζετο. τὸν δὲ Πολίτης</line><line>αὐτοκασίγνητος περὶ μέσσῳ χεῖρε τιτήνας</line><line>ἐξῆγεν πολέμοιο δυσηχέος, ὄφρ' ἵκεθ' ἵππους</line><line>ὠκέας, οἵ οἱ ὄπισθε μάχης ἠδὲ πτολέμοιο</line><line>ἕστασαν ἡνίοχόν τε καὶ ἅρματα ποικίλ' ἔχοντες:</line><line>οἳ τόν γε προτὶ ἄστυ φέρον βαρέα στενάχοντα</line><line>τειρόμενον: κατὰ δ' αἷμα νεουτάτου ἔρρεε χειρός.</line><line>οἳ δ' ἄλλοι μάρναντο, βοὴ δ' ἄσβεστος ὀρώρει.</line><line>ἔνθ' Αἰνέας Ἀφαρῆα Καλητορίδην ἐπορούσας</line><line>λαιμὸν τύψ' ἐπὶ οἷ τετραμμένον ὀξέϊ δουρί:</line><line>ἐκλίνθη δ' ἑτέρωσε κάρη, ἐπὶ δ' ἀσπὶς ἑάφθη</line><line>καὶ κόρυς, ἀμφὶ δέ οἱ θάνατος χύτο θυμοραϊστής.</line><line>Ἀντίλοχος δὲ Θόωνα μεταστρεφθέντα δοκεύσας</line><line>οὔτασ' ἐπαΐξας, ἀπὸ δὲ φλέβα πᾶσαν ἔκερσεν,</line><line>ἥ τ' ἀνὰ νῶτα θέουσα διαμπερὲς αὐχέν' ἱκάνει:</line><line>τὴν ἀπὸ πᾶσαν ἔκερσεν: ὃ δ' ὕπτιος ἐν κονίῃσι</line><line>κάππεσεν, ἄμφω χεῖρε φίλοις ἑτάροισι πετάσσας.</line><line>Ἀντίλοχος δ' ἐπόρουσε, καὶ αἴνυτο τεύχε' ἀπ' ὤμων</line><line>παπταίνων: Τρῶες δὲ περισταδὸν ἄλλοθεν ἄλλος</line><line>οὔταζον σάκος εὐρὺ παναίολον, οὐδὲ δύναντο</line><line>εἴσω ἐπιγράψαι τέρενα χρόα νηλέϊ χαλκῷ</line><line>Ἀντιλόχου: πέρι γάρ ῥα Ποσειδάων ἐνοσίχθων</line><line>Νέστορος υἱὸν ἔρυτο καὶ ἐν πολλοῖσι βέλεσσιν.</line><line>οὐ μὲν γάρ ποτ' ἄνευ δηΐων ἦν, ἀλλὰ κατ' αὐτοὺς</line><line>στρωφᾶτ': οὐδέ οἱ ἔγχος ἔχ' ἀτρέμας, ἀλλὰ μάλ' αἰεὶ</line><line>σειόμενον ἐλέλικτο: τιτύσκετο δὲ φρεσὶν ᾗσιν</line><line>ἤ τευ ἀκοντίσσαι, ἠὲ σχεδὸν ὁρμηθῆναι.</line><line>ἀλλ' οὐ λῆθ' Ἀδάμαντα τιτυσκόμενος καθ' ὅμιλον</line><line>Ἀσιάδην, ὅ οἱ οὖτα μέσον σάκος ὀξέϊ χαλκῷ</line><line>ἐγγύθεν ὁρμηθείς: ἀμενήνωσεν δέ οἱ αἰχμὴν</line><line>κυανοχαῖτα Ποσειδάων βιότοιο μεγήρας.</line><line>καὶ τὸ μὲν αὐτοῦ μεῖν' ὥς τε σκῶλος πυρίκαυστος</line><line>ἐν σάκει Ἀντιλόχοιο, τὸ δ' ἥμισυ κεῖτ' ἐπὶ γαίης:</line><line>ἂψ δ' ἑτάρων εἰς ἔθνος ἐχάζετο κῆρ' ἀλεείνων:</line><line>Μηριόνης δ' ἀπιόντα μετασπόμενος βάλε δουρὶ</line><line>αἰδοίων τε μεσηγὺ καὶ ὀμφαλοῦ, ἔνθα μάλιστα</line><line>γίγνετ' Ἄρης ἀλεγεινὸς ὀϊζυροῖσι βροτοῖσιν.</line><line>ἔνθά οἱ ἔγχος ἔπηξεν: ὃ δ' ἑσπόμενος περὶ δουρὶ</line><line>ἤσπαιρ' ὡς ὅτε βοῦς τόν τ' οὔρεσι βουκόλοι ἄνδρες</line><line>ἰλλάσιν οὐκ ἐθέλοντα βίῃ δήσαντες ἄγουσιν:</line><line>ὣς ὃ τυπεὶς ἤσπαιρε μίνυνθά περ, οὔ τι μάλα δήν,</line><line>ὄφρά οἱ ἐκ χροὸς ἔγχος ἀνεσπάσατ' ἐγγύθεν ἐλθὼν</line><line>ἥρως Μηριόνης: τὸν δὲ σκότος ὄσσε κάλυψε.</line><line>Δηΐπυρον δ' Ἕλενος ξίφεϊ σχεδὸν ἤλασε κόρσην</line><line>Θρηϊκίῳ μεγάλῳ, ἀπὸ δὲ τρυφάλειαν ἄραξεν.</line><line>ἣ μὲν ἀποπλαγχθεῖσα χαμαὶ πέσε, καί τις Ἀχαιῶν</line><line>μαρναμένων μετὰ ποσσὶ κυλινδομένην ἐκόμισσε:</line><line>τὸν δὲ κατ' ὀφθαλμῶν ἐρεβεννὴ νὺξ ἐκάλυψεν.</line><line>Ἀτρεΐδην δ' ἄχος εἷλε βοὴν ἀγαθὸν Μενέλαον:</line><line>βῆ δ' ἐπαπειλήσας Ἑλένῳ ἥρωϊ ἄνακτι</line><line>ὀξὺ δόρυ κραδάων: ὃ δὲ τόξου πῆχυν ἄνελκε.</line><line>τὼ δ' ἄρ' ὁμαρτήδην ὃ μὲν ἔγχεϊ ὀξυόεντι</line><line>ἵετ' ἀκοντίσσαι, ὃ δ' ἀπὸ νευρῆφιν ὀϊστῷ.</line><line>Πριαμίδης μὲν ἔπειτα κατὰ στῆθος βάλεν ἰῷ</line><line>θώρηκος γύαλον, ἀπὸ δ' ἔπτατο πικρὸς ὀϊστός.</line><line>ὡς δ' ὅτ' ἀπὸ πλατέος πτυόφιν μεγάλην κατ' ἀλωὴν</line><line>θρῴσκωσιν κύαμοι μελανόχροες ἢ ἐρέβινθοι</line><line>πνοιῇ ὕπο λιγυρῇ καὶ λικμητῆρος ἐρωῇ,</line><line>ὣς ἀπὸ θώρηκος Μενελάου κυδαλίμοιο</line><line>πολλὸν ἀποπλαγχθεὶς ἑκὰς ἔπτατο πικρὸς ὀϊστός.</line><line>Ἀτρεΐδης δ' ἄρα χεῖρα βοὴν ἀγαθὸς Μενέλαος</line><line>τὴν βάλεν ᾗ ῥ' ἔχε τόξον ἐΰξοον: ἐν δ' ἄρα τόξῳ</line><line>ἀντικρὺ διὰ χειρὸς ἐλήλατο χάλκεον ἔγχος.</line><line>ἂψ δ' ἑτάρων εἰς ἔθνος ἐχάζετο κῆρ' ἀλεείνων</line><line>χεῖρα παρακρεμάσας: τὸ δ' ἐφέλκετο μείλινον ἔγχος.</line><line>καὶ τὸ μὲν ἐκ χειρὸς ἔρυσεν μεγάθυμος Ἀγήνωρ,</line><line>αὐτὴν δὲ ξυνέδησεν ἐϋστρεφεῖ οἰὸς ἀώτῳ</line><line>σφενδόνῃ, ἣν ἄρα οἱ θεράπων ἔχε ποιμένι λαῶν.</line><line>Πείσανδρος δ' ἰθὺς Μενελάου κυδαλίμοιο</line><line>ἤϊε: τὸν δ' ἄγε μοῖρα κακὴ θανάτοιο τέλος δὲ</line><line>σοὶ Μενέλαε δαμῆναι ἐν αἰνῇ δηϊοτῆτι.</line><line>οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες</line><line>Ἀτρεΐδης μὲν ἅμαρτε, παραὶ δέ οἱ ἐτράπετ' ἔγχος,</line><line>Πείσανδρος δὲ σάκος Μενελάου κυδαλίμοιο</line><line>οὔτασεν, οὐδὲ διὰ πρὸ δυνήσατο χαλκὸν ἐλάσσαι:</line><line>ἔσχεθε γὰρ σάκος εὐρύ, κατεκλάσθη δ' ἐνὶ καυλῷ</line><line>ἔγχος: ὃ δὲ φρεσὶν ᾗσι χάρη καὶ ἐέλπετο νίκην.</line><line>Ἀτρεΐδης δὲ ἐρυσσάμενος ξίφος ἀργυρόηλον</line><line>ἆλτ' ἐπὶ Πεισάνδρῳ: ὃ δ' ὑπ' ἀσπίδος εἵλετο καλὴν</line><line>ἀξίνην εὔχαλκον ἐλαΐνῳ ἀμφὶ πελέκκῳ</line><line>μακρῷ ἐϋξέστῳ: ἅμα δ' ἀλλήλων ἐφίκοντο.</line><line>ἤτοι ὃ μὲν κόρυθος φάλον ἤλασεν ἱπποδασείης</line><line>ἄκρον ὑπὸ λόφον αὐτόν, ὃ δὲ προσιόντα μέτωπον</line><line>ῥινὸς ὕπερ πυμάτης: λάκε δ' ὀστέα, τὼ δέ οἱ ὄσσε</line><line>πὰρ ποσὶν αἱματόεντα χαμαὶ πέσον ἐν κονίῃσιν,</line><line>ἰδνώθη δὲ πεσών: ὃ δὲ λὰξ ἐν στήθεσι βαίνων</line><line>τεύχεά τ' ἐξενάριξε καὶ εὐχόμενος ἔπος ηὔδα:</line><line>λείψετέ θην οὕτω γε νέας Δαναῶν ταχυπώλων</line><line>Τρῶες ὑπερφίαλοι δεινῆς ἀκόρητοι ἀϋτῆς,</line><line>ἄλλης μὲν λώβης τε καὶ αἴσχεος οὐκ ἐπιδευεῖς</line><line>ἣν ἐμὲ λωβήσασθε κακαὶ κύνες, οὐδέ τι θυμῷ</line><line>Ζηνὸς ἐριβρεμέτεω χαλεπὴν ἐδείσατε μῆνιν</line><line>ξεινίου, ὅς τέ ποτ' ὔμμι διαφθέρσει πόλιν αἰπήν:</line><line>οἵ μευ κουριδίην ἄλοχον καὶ κτήματα πολλὰ</line><line>μὰψ οἴχεσθ' ἀνάγοντες, ἐπεὶ φιλέεσθε παρ' αὐτῇ:</line><line>νῦν αὖτ' ἐν νηυσὶν μενεαίνετε ποντοπόροισι</line><line>πῦρ ὀλοὸν βαλέειν, κτεῖναι δ' ἥρωας Ἀχαιούς.</line><line>ἀλλά ποθι σχήσεσθε καὶ ἐσσύμενοί περ Ἄρηος.</line><line>Ζεῦ πάτερ ἦ τέ σέ φασι περὶ φρένας ἔμμεναι ἄλλων</line><line>ἀνδρῶν ἠδὲ θεῶν: σέο δ' ἐκ τάδε πάντα πέλονται:</line><line>οἷον δὴ ἄνδρεσσι χαρίζεαι ὑβριστῇσι</line><line>Τρωσίν, τῶν μένος αἰὲν ἀτάσθαλον, οὐδὲ δύνανται</line><line>φυλόπιδος κορέσασθαι ὁμοιΐου πτολέμοιο.</line><line>πάντων μὲν κόρος ἐστὶ καὶ ὕπνου καὶ φιλότητος</line><line>μολπῆς τε γλυκερῆς καὶ ἀμύμονος ὀρχηθμοῖο,</line><line>τῶν πέρ τις καὶ μᾶλλον ἐέλδεται ἐξ ἔρον εἷναι</line><line>ἢ πολέμου: Τρῶες δὲ μάχης ἀκόρητοι ἔασιν.</line><line>ὣς εἰπὼν τὰ μὲν ἔντε' ἀπὸ χροὸς αἱματόεντα</line><line>συλήσας ἑτάροισι δίδου Μενέλαος ἀμύμων,</line><line>αὐτὸς δ' αὖτ' ἐξ αὖτις ἰὼν προμάχοισιν ἐμίχθη.</line><line>ἔνθά οἱ υἱὸς ἐπᾶλτο Πυλαιμένεος βασιλῆος</line><line>Ἁρπαλίων, ὅ ῥα πατρὶ φίλῳ ἕπετο πτολεμίξων</line><line>ἐς τροίην, οὐδ' αὖτις ἀφίκετο πατρίδα γαῖαν:</line><line>ὅς ῥα τότ' Ἀτρεΐδαο μέσον σάκος οὔτασε δουρὶ</line><line>ἐγγύθεν, οὐδὲ διὰ πρὸ δυνήσατο χαλκὸν ἐλάσσαι</line><line>ἂψ δ' ἑτάρων εἰς ἔθνος ἐχάζετο κῆρ' ἀλεείνων</line><line>πάντοσε παπταίνων μή τις χρόα χαλκῷ ἐπαύρῃ.</line><line>Μηριόνης δ' ἀπιόντος ἵει χαλκήρε' ὀϊστόν,</line><line>καί ῥ' ἔβαλε γλουτὸν κάτα δεξιόν: αὐτὰρ ὀϊστὸς</line><line>ἀντικρὺ κατὰ κύστιν ὑπ' ὀστέον ἐξεπέρησεν.</line><line>ἑζόμενος δὲ κατ' αὖθι φίλων ἐν χερσὶν ἑταίρων</line><line>θυμὸν ἀποπνείων, ὥς τε σκώληξ ἐπὶ γαίῃ</line><line>κεῖτο ταθείς: ἐκ δ' αἷμα μέλαν ῥέε, δεῦε δὲ γαῖαν.</line><line>τὸν μὲν Παφλαγόνες μεγαλήτορες ἀμφεπένοντο,</line><line>ἐς δίφρον δ' ἀνέσαντες ἄγον προτὶ Ἴλιον ἱρὴν</line><line>ἀχνύμενοι: μετὰ δέ σφι πατὴρ κίε δάκρυα λείβων,</line><line>ποινὴ δ' οὔ τις παιδὸς ἐγίγνετο τεθνηῶτος.</line><line>τοῦ δὲ Πάρις μάλα θυμὸν ἀποκταμένοιο χολώθη:</line><line>ξεῖνος γάρ οἱ ἔην πολέσιν μετὰ Παφλαγόνεσσι:</line><line>τοῦ ὅ γε χωόμενος προΐει χαλκήρε' ὀϊστόν.</line><line>ἦν δέ τις Εὐχήνωρ Πολυΐδου μάντιος υἱὸς</line><line>ἀφνειός τ' ἀγαθός τε Κορινθόθι οἰκία ναίων,</line><line>ὅς ῥ' εὖ εἰδὼς κῆρ' ὀλοὴν ἐπὶ νηὸς ἔβαινε:</line><line>πολλάκι γάρ οἱ ἔειπε γέρων ἀγαθὸς Πολύϊδος</line><line>νούσῳ ὑπ' ἀργαλέῃ φθίσθαι οἷς ἐν μεγάροισιν,</line><line>ἢ μετ' Ἀχαιῶν νηυσὶν ὑπὸ Τρώεσσι δαμῆναι:</line><line>τώ ῥ' ἅμα τ' ἀργαλέην θωὴν ἀλέεινεν Ἀχαιῶν</line><line>νοῦσόν τε στυγερήν, ἵνα μὴ πάθοι ἄλγεα θυμῷ.</line><line>τὸν βάλ' ὑπὸ γναθμοῖο. καὶ οὔατος: ὦκα δὲ θυμὸς</line><line>ᾤχετ' ἀπὸ μελέων, στυγερὸς δ' ἄρα μιν σκότος εἷλεν.</line><line>ὣς οἳ μὲν μάρναντο δέμας πυρὸς αἰθομένοιο:</line><line>Ἕκτωρ δ' οὐκ ἐπέπυστο Διῒ φίλος, οὐδέ τι ᾔδη</line><line>ὅττί ῥά οἱ νηῶν ἐπ' ἀριστερὰ δηϊόωντο</line><line>λαοὶ ὑπ' Ἀργείων. τάχα δ' ἂν καὶ κῦδος Ἀχαιῶν</line><line>ἔπλετο: τοῖος γὰρ γαιήοχος ἐννοσίγαιος</line><line>ὄτρυν' Ἀργείους, πρὸς δὲ σθένει αὐτὸς ἄμυνεν:</line><line>ἀλλ' ἔχεν ᾗ τὰ πρῶτα πύλας καὶ τεῖχος ἐσᾶλτο</line><line>ῥηξάμενος Δαναῶν πυκινὰς στίχας ἀσπιστάων,</line><line>ἔνθ' ἔσαν Αἴαντός τε νέες καὶ Πρωτεσιλάου</line><line>θῖν' ἔφ' ἁλὸς πολιῆς εἰρυμέναι: αὐτὰρ ὕπερθε</line><line>τεῖχος ἐδέδμητο χθαμαλώτατον, ἔνθα μάλιστα</line><line>ζαχρηεῖς γίγνοντο μάχῃ αὐτοί τε καὶ ἵπποι.</line><line>ἔνθα δὲ Βοιωτοὶ καὶ Ἰάονες ἑλκεχίτωνες</line><line>Λοκροὶ καὶ Φθῖοι καὶ φαιδιμόεντες Ἐπειοὶ</line><line>σπουδῇ ἐπαΐσσοντα νεῶν ἔχον, οὐδὲ δύναντο</line><line>ὦσαι ἀπὸ σφείων φλογὶ εἴκελον Ἕκτορα δῖον</line><line>οἳ μὲν Ἀθηναίων προλελεγμένοι: ἐν δ' ἄρα τοῖσιν</line><line>ἦρχ' υἱὸς Πετεῶο Μενεσθεύς, οἳ δ' ἅμ' ἕποντο</line><line>Φείδας τε Στιχίος τε Βίας τ' ἐΰς: αὐτὰρ Ἐπειῶν</line><line>Φυλεΐδης τε Μέγης Ἀμφίων τε Δρακίος τε,</line><line>πρὸ Φθίων δὲ Μέδων τε μενεπτόλεμός τε Ποδάρκης.</line><line>ἤτοι ὃ μὲν νόθος υἱὸς Ὀϊλῆος θείοιο</line><line>ἔσκε Μέδων Αἴαντος ἀδελφεός: αὐτὰρ ἔναιεν</line><line>ἐν Φυλάκῃ γαίης ἄπο πατρίδος ἄνδρα κατακτὰς</line><line>γνωτὸν μητρυιῆς Ἐριώπιδος, ἣν ἔχ' Ὀϊλεύς:</line><line>αὐτὰρ ὃ Ἰφίκλοιο πάϊς τοῦ Φυλακίδαο.</line><line>οἳ μὲν πρὸ Φθίων μεγαθύμων θωρηχθέντες</line><line>ναῦφιν ἀμυνόμενοι μετὰ Βοιωτῶν ἐμάχοντο:</line><line>Αἴας δ' οὐκέτι πάμπαν Ὀϊλῆος ταχὺς υἱὸς</line><line>ἵστατ' ἀπ' Αἴαντος Τελαμωνίου οὐδ' ἠβαιόν,</line><line>ἀλλ' ὥς τ' ἐν νειῷ βόε οἴνοπε πηκτὸν ἄροτρον</line><line>ἶσον θυμὸν ἔχοντε τιταίνετον: ἀμφὶ δ' ἄρά σφι</line><line>πρυμνοῖσιν κεράεσσι πολὺς ἀνακηκίει ἱδρώς:</line><line>τὼ μέν τε ζυγὸν οἶον ἐΰξοον ἀμφὶς ἐέργει</line><line>ἱεμένω κατὰ ὦλκα: τέμει δέ τε τέλσον ἀρούρης:</line><line>ὣς τὼ παρβεβαῶτε μάλ' ἕστασαν ἀλλήλοιιν.</line><line>ἀλλ' ἤτοι Τελαμωνιάδῃ πολλοί τε καὶ ἐσθλοὶ</line><line>λαοὶ ἕπονθ' ἕταροι, οἵ οἱ σάκος ἐξεδέχοντο</line><line>ὁππότε μιν κάματός τε καὶ ἱδρὼς γούναθ' ἵκοιτο.</line><line>οὐδ' ἄρ' Ὀϊλιάδῃ μεγαλήτορι Λοκροὶ ἕποντο:</line><line>οὐ γάρ σφι σταδίῃ ὑσμίνῃ μίμνε φίλον κῆρ:</line><line>οὐ γὰρ ἔχον κόρυθας χαλκήρεας ἱπποδασείας,</line><line>οὐδ' ἔχον ἀσπίδας εὐκύκλους καὶ μείλινα δοῦρα,</line><line>ἀλλ' ἄρα τόξοισιν καὶ ἐϋστρεφεῖ οἶος ἀώτῳ</line><line>Ἴλιον εἰς ἅμ' ἕποντο πεποιθότες, οἷσιν ἔπειτα</line><line>ταρφέα βάλλοντες Τρώων ῥήγνυντο φάλαγγας:</line><line>δή ῥα τόθ' οἳ μὲν πρόσθε σὺν ἔντεσι δαιδαλέοισι</line><line>μάρναντο Τρωσίν τε καὶ Ἕκτορι χαλκοκορυστῇ,</line><line>οἳ δ' ὄπιθεν βάλλοντες ἐλάνθανον: οὐδέ τι χάρμης</line><line>Τρῶες μιμνήσκοντο: συνεκλόνεον γὰρ ὀϊστοί.</line><line>ἔνθά κε λευγαλέως νηῶν ἄπο καὶ κλισιάων</line><line>Τρῶες ἐχώρησαν προτὶ Ἴλιον ἠνεμόεσσαν,</line><line>εἰ μὴ Πουλυδάμας θρασὺν Ἕκτορα εἶπε παραστάς:</line><line>Ἕκτορ ἀμήχανός ἐσσι παραρρητοῖσι πιθέσθαι.</line><line>οὕνεκά τοι περὶ δῶκε θεὸς πολεμήϊα ἔργα</line><line>τοὔνεκα καὶ βουλῇ ἐθέλεις περιίδμεναι ἄλλων:</line><line>ἀλλ' οὔ πως ἅμα πάντα δυνήσεαι αὐτὸς ἑλέσθαι.</line><line>ἄλλῳ μὲν γὰρ ἔδωκε θεὸς πολεμήϊα ἔργα,</line><line>ἄλλῳ δ' ὀρχηστύν, ἑτέρῳ κίθαριν καὶ ἀοιδήν,</line><line>ἄλλῳ δ' ἐν στήθεσσι τιθεῖ νόον εὐρύοπα Ζεὺς</line><line>ἐσθλόν, τοῦ δέ τε πολλοὶ ἐπαυρίσκοντ' ἄνθρωποι,</line><line>καί τε πολέας ἐσάωσε, μάλιστα δὲ καὐτὸς ἀνέγνω.</line><line>αὐτὰρ ἐγὼν ἐρέω ὥς μοι δοκεῖ εἶναι ἄριστα:</line><line>πάντῃ γάρ σε περὶ στέφανος πολέμοιο δέδηε:</line><line>Τρῶες δὲ μεγάθυμοι ἐπεὶ κατὰ τεῖχος ἔβησαν</line><line>οἳ μὲν ἀφεστᾶσιν σὺν τεύχεσιν, οἳ δὲ μάχονται</line><line>παυρότεροι πλεόνεσσι κεδασθέντες κατὰ νῆας.</line><line>ἀλλ' ἀναχασσάμενος κάλει ἐνθάδε πάντας ἀρίστους:</line><line>ἔνθεν δ' ἂν μάλα πᾶσαν ἐπιφρασσαίμεθα βουλὴν</line><line>ἤ κεν ἐνὶ νήεσσι πολυκλήϊσι πέσωμεν</line><line>αἴ κ' ἐθέλῃσι θεὸς δόμεναι κράτος, ἦ κεν ἔπειτα</line><line>πὰρ νηῶν ἔλθωμεν ἀπήμονες. ἦ γὰρ ἔγωγε</line><line>δείδω μὴ τὸ χθιζὸν ἀποστήσωνται Ἀχαιοὶ</line><line>χρεῖος, ἐπεὶ παρὰ νηυσὶν ἀνὴρ ἆτος πολέμοιο</line><line>μίμνει, ὃν οὐκέτι πάγχυ μάχης σχήσεσθαι ὀΐω.</line><line>ὣς φάτο Πουλυδάμας, ἅδε δ' Ἕκτορι μῦθος ἀπήμων,</line><line>αὐτίκα δ' ἐξ ὀχέων σὺν τεύχεσιν ἆλτο χαμᾶζε</line><line>καί μιν φωνήσας ἔπεα πτερόεντα προσηύδα:</line><line>Πουλυδάμα σὺ μὲν αὐτοῦ ἐρύκακε πάντας ἀρίστους,</line><line>αὐτὰρ ἐγὼ κεῖσ' εἶμι καὶ ἀντιόω πολέμοιο:</line><line>αἶψα δ' ἐλεύσομαι αὖτις ἐπὴν εὖ τοῖς ἐπιτείλω.</line><line>ἦ ῥα, καὶ ὁρμήθη ὄρεϊ νιφόεντι ἐοικὼς</line><line>κεκλήγων, διὰ δὲ Τρώων πέτετ' ἠδ' ἐπικούρων.</line><line>οἳ δ' ἐς Πανθοΐδην ἀγαπήνορα Πουλυδάμαντα</line><line>πάντες ἐπεσσεύοντ', ἐπεὶ Ἕκτορος ἔκλυον αὐδήν.</line><line>αὐτὰρ ὃ Δηΐφοβόν τε βίην θ' Ἑλένοιο ἄνακτος</line><line>Ἀσιάδην τ' Ἀδάμαντα καὶ Ἄσιον Ὑρτάκου υἱὸν</line><line>φοίτα ἀνὰ προμάχους διζήμενος, εἴ που ἐφεύροι.</line><line>τοὺς δ' εὗρ' οὐκέτι πάμπαν ἀπήμονας οὐδ' ἀνολέθρους:</line><line>ἀλλ' οἳ μὲν δὴ νηυσὶν ἔπι πρυμνῇσιν Ἀχαιῶν</line><line>χερσὶν ὑπ' Ἀργείων κέατο ψυχὰς ὀλέσαντες,</line><line>οἳ δ' ἐν τείχει ἔσαν βεβλημένοι οὐτάμενοί τε.</line><line>τὸν δὲ τάχ' εὗρε μάχης ἐπ' ἀριστερὰ δακρυοέσσης</line><line>δῖον Ἀλέξανδρον Ἑλένης πόσιν ἠϋκόμοιο</line><line>θαρσύνονθ' ἑτάρους καὶ ἐποτρύνοντα μάχεσθαι,</line><line>ἀγχοῦ δ' ἱστάμενος προσέφη αἰσχροῖς ἐπέεσσι:</line><line>Δύσπαρι εἶδος ἄριστε γυναιμανὲς ἠπεροπευτὰ</line><line>ποῦ τοι Δηΐφοβός τε βίη θ' Ἑλένοιο ἄνακτος</line><line>Ἀσιάδης τ' Ἀδάμας ἠδ' Ἄσιος Ὑρτάκου υἱός;</line><line>ποῦ δέ τοι Ὀθρυονεύς; νῦν ὤλετο πᾶσα κατ' ἄκρης</line><line>Ἴλιος αἰπεινή: νῦν τοι σῶς αἰπὺς ὄλεθρος.</line><line>τὸν δ' αὖτε προσέειπεν Ἀλέξανδρος θεοειδής:</line><line>Ἕκτορ ἐπεί τοι θυμὸς ἀναίτιον αἰτιάασθαι,</line><line>ἄλλοτε δή ποτε μᾶλλον ἐρωῆσαι πολέμοιο</line><line>μέλλω, ἐπεὶ οὐδ' ἐμὲ πάμπαν ἀνάλκιδα γείνατο μήτηρ:</line><line>ἐξ οὗ γὰρ παρὰ νηυσὶ μάχην ἤγειρας ἑταίρων,</line><line>ἐκ τοῦ δ' ἐνθάδ' ἐόντες ὁμιλέομεν Δαναοῖσι</line><line>νωλεμέως: ἕταροι δὲ κατέκταθεν οὓς σὺ μεταλλᾷς.</line><line>οἴω Δηΐφοβός τε βίη θ' Ἑλένοιο ἄνακτος</line><line>οἴχεσθον, μακρῇσι τετυμμένω ἐγχείῃσιν</line><line>ἀμφοτέρω κατὰ χεῖρα: φόνον δ' ἤμυνε Κρονίων.</line><line>νῦν δ' ἄρχ' ὅππῃ σε κραδίη θυμός τε κελεύει:</line><line>ἡμεῖς δ' ἐμμεμαῶτες ἅμ' ἑψόμεθ', οὐδέ τί φημι</line><line>ἀλκῆς δευήσεσθαι, ὅση δύναμίς γε πάρεστι.</line><line>πὰρ δύναμιν δ' οὐκ ἔστι καὶ ἐσσύμενον πολεμίζειν.</line><line>ὣς εἰπὼν παρέπεισεν ἀδελφειοῦ φρένας ἥρως:</line><line>βὰν δ' ἴμεν ἔνθα μάλιστα μάχη καὶ φύλοπις ἦεν</line><line>ἀμφί τε Κεβριόνην καὶ ἀμύμονα Πουλυδάμαντα</line><line>Φάλκην Ὀρθαῖόν τε καὶ ἀντίθεον Πολυφήτην</line><line>Πάλμύν τ' Ἀσκάνιόν τε Μόρυν θ' υἷ' Ἱπποτίωνος,</line><line>οἵ ῥ' ἐξ Ἀσκανίης ἐριβώλακος ἦλθον ἀμοιβοὶ</line><line>ἠοῖ τῇ προτέρῃ: τότε δὲ Ζεὺς ὦρσε μάχεσθαι.</line><line>οἳ δ' ἴσαν ἀργαλέων ἀνέμων ἀτάλαντοι ἀέλλῃ,</line><line>ἥ ῥά θ' ὑπὸ βροντῆς πατρὸς Διὸς εἶσι πέδον δέ,</line><line>θεσπεσίῳ δ' ὁμάδῳ ἁλὶ μίσγεται, ἐν δέ τε πολλὰ</line><line>κύματα παφλάζοντα πολυφλοίσβοιο θαλάσσης</line><line>κυρτὰ φαληριόωντα, πρὸ μέν τ' ἄλλ', αὐτὰρ ἐπ' ἄλλα:</line><line>ὣς Τρῶες πρὸ μὲν ἄλλοι ἀρηρότες, αὐτὰρ ἐπ' ἄλλοι,</line><line>χαλκῷ μαρμαίροντες ἅμ' ἡγεμόνεσσιν ἕποντο.</line><line>Ἕκτωρ δ' ἡγεῖτο βροτολοιγῷ ἶσος Ἄρηϊ</line><line>Πριαμίδης: πρόσθεν δ' ἔχεν ἀσπίδα πάντοσ' ἐΐσην</line><line>ῥινοῖσιν πυκινήν, πολλὸς δ' ἐπελήλατο χαλκός:</line><line>ἀμφὶ δέ οἱ κροτάφοισι φαεινὴ σείετο πήληξ.</line><line>πάντῃ δ' ἀμφὶ φάλαγγας ἐπειρᾶτο προποδίζων,</line><line>εἴ πώς οἱ εἴξειαν ὑπασπίδια προβιβῶντι:</line><line>ἀλλ' οὐ σύγχει θυμὸν ἐνὶ στήθεσσιν Ἀχαιῶν.</line><line>Αἴας δὲ πρῶτος προκαλέσσατο μακρὰ βιβάσθων:</line><line>δαιμόνιε σχεδὸν ἐλθέ: τί ἢ δειδίσσεαι αὔτως</line><line>Ἀργείους; οὔ τοί τι μάχης ἀδαήμονές εἰμεν,</line><line>ἀλλὰ Διὸς μάστιγι κακῇ ἐδάμημεν Ἀχαιοί.</line><line>ἦ θήν πού τοι θυμὸς ἐέλπεται ἐξαλαπάξειν</line><line>νῆας: ἄφαρ δέ τε χεῖρες ἀμύνειν εἰσὶ καὶ ἡμῖν.</line><line>ἦ κε πολὺ φθαίη εὖ ναιομένη πόλις ὑμὴ</line><line>χερσὶν ὑφ' ἡμετέρῃσιν ἁλοῦσά τε περθομένη τε.</line><line>σοὶ δ' αὐτῷ φημὶ σχεδὸν ἔμμεναι ὁππότε φεύγων</line><line>ἀρήσῃ Διὶ πατρὶ καὶ ἄλλοις ἀθανάτοισι</line><line>θάσσονας ἰρήκων ἔμεναι καλλίτριχας ἵππους,</line><line>οἵ σε πόλιν δ' οἴσουσι κονίοντες πεδίοιο.</line><line>ὣς ἄρα οἱ εἰπόντι ἐπέπτατο δεξιὸς ὄρνις</line><line>αἰετὸς ὑψιπέτης: ἐπὶ δ' ἴαχε λαὸς Ἀχαιῶν</line><line>θάρσυνος οἰωνῷ: ὃ δ' ἀμείβετο φαίδιμος Ἕκτωρ:</line><line>Αἶαν ἁμαρτοεπὲς βουγάϊε ποῖον ἔειπες:</line><line>εἰ γὰρ ἐγὼν οὕτω γε Διὸς πάϊς αἰγιόχοιο</line><line>εἴην ἤματα πάντα, τέκοι δέ με πότνια Ἥρη,</line><line>τιοίμην δ' ὡς τίετ' Ἀθηναίη καὶ Ἀπόλλων,</line><line>ὡς νῦν ἡμέρη ἥδε κακὸν φέρει Ἀργείοισι</line><line>πᾶσι μάλ', ἐν δὲ σὺ τοῖσι πεφήσεαι, αἴ κε ταλάσσῃς</line><line>μεῖναι ἐμὸν δόρυ μακρόν, ὅ τοι χρόα λειριόεντα</line><line>δάψει: ἀτὰρ Τρώων κορέεις κύνας ἠδ' οἰωνοὺς</line><line>δημῷ καὶ σάρκεσσι πεσὼν ἐπὶ νηυσὶν Ἀχαιῶν.</line><line>ὣς ἄρα φωνήσας ἡγήσατο: τοὶ δ' ἅμ' ἕποντο</line><line>ἠχῇ θεσπεσίῃ, ἐπὶ δ' ἴαχε λαὸς ὄπισθεν.</line><line>Ἀργεῖοι δ' ἑτέρωθεν ἐπίαχον, οὐδὲ λάθοντο</line><line>ἀλκῆς, ἀλλ' ἔμενον Τρώων ἐπιόντας ἀρίστους.</line><line>ἠχὴ δ' ἀμφοτέρων ἵκετ' αἰθέρα καὶ Διὸς αὐγάς.</line><line>Νέστορα δ' οὐκ ἔλαθεν ἰαχὴ πίνοντά περ ἔμπης,</line><line>ἀλλ' Ἀσκληπιάδην ἔπεα πτερόεντα προσηύδα:</line><line>φράζεο δῖε Μαχᾶον ὅπως ἔσται τάδε ἔργα:</line><line>μείζων δὴ παρὰ νηυσὶ βοὴ θαλερῶν αἰζηῶν.</line><line>ἀλλὰ σὺ μὲν νῦν πῖνε καθήμενος αἴθοπα οἶνον</line><line>εἰς ὅ κε θερμὰ λοετρὰ ἐϋπλόκαμος Ἑκαμήδη</line><line>θερμήνῃ καὶ λούσῃ ἄπο βρότον αἱματόεντα:</line><line>αὐτὰρ ἐγὼν ἐλθὼν τάχα εἴσομαι ἐς περιωπήν.</line><line>ὣς εἰπὼν σάκος εἷλε τετυγμένον υἷος ἑοῖο</line><line>κείμενον ἐν κλισίῃ Θρασυμήδεος ἱπποδάμοιο</line><line>χαλκῷ παμφαῖνον: ὃ δ' ἔχ' ἀσπίδα πατρὸς ἑοῖο.</line><line>εἵλετο δ' ἄλκιμον ἔγχος ἀκαχμένον ὀξέϊ χαλκῷ,</line><line>στῆ δ' ἐκτὸς κλισίης, τάχα δ' εἴσιδεν ἔργον ἀεικὲς</line><line>τοὺς μὲν ὀρινομένους, τοὺς δὲ κλονέοντας ὄπισθε</line><line>Τρῶας ὑπερθύμους: ἐρέριπτο δὲ τεῖχος Ἀχαιῶν.</line><line>ὡς δ' ὅτε πορφύρῃ πέλαγος μέγα κύματι κωφῷ</line><line>ὀσσόμενον λιγέων ἀνέμων λαιψηρὰ κέλευθα</line><line>αὔτως, οὐδ' ἄρα τε προκυλίνδεται οὐδετέρωσε,</line><line>πρίν τινα κεκριμένον καταβήμεναι ἐκ Διὸς οὖρον,</line><line>ὣς ὃ γέρων ὅρμαινε δαϊζόμενος κατὰ θυμὸν</line><line>διχθάδι', ἢ μεθ' ὅμιλον ἴοι Δαναῶν ταχυπώλων,</line><line>ἦε μετ' Ἀτρεΐδην Ἀγαμέμνονα ποιμένα λαῶν.</line><line>ὧδε δέ οἱ φρονέοντι δοάσσατο κέρδιον εἶναι</line><line>βῆναι ἐπ' Ἀτρεΐδην. οἳ δ' ἀλλήλους ἐνάριζον</line><line>μαρνάμενοι: λάκε δέ σφι περὶ χροῒ χαλκὸς ἀτειρὴς</line><line>νυσσομένων ξίφεσίν τε καὶ ἔγχεσιν ἀμφιγύοισι.</line><line>Νέστορι δὲ ξύμβληντο διοτρεφέες βασιλῆες</line><line>πὰρ νηῶν ἀνιόντες ὅσοι βεβλήατο χαλκῷ</line><line>Τυδεΐδης Ὀδυσεύς τε καὶ Ἀτρεΐδης Ἀγαμέμνων.</line><line>πολλὸν γάρ ῥ' ἀπάνευθε μάχης εἰρύατο νῆες</line><line>θῖν' ἔφ' ἁλὸς πολιῆς: τὰς γὰρ πρώτας πεδίον δὲ</line><line>εἴρυσαν, αὐτὰρ τεῖχος ἐπὶ πρύμνῃσιν ἔδειμαν.</line><line>οὐδὲ γὰρ οὐδ' εὐρύς περ ἐὼν ἐδυνήσατο πάσας</line><line>αἰγιαλὸς νῆας χαδέειν, στείνοντο δὲ λαοί:</line><line>τώ ῥα προκρόσσας ἔρυσαν, καὶ πλῆσαν ἁπάσης</line><line>ἠϊόνος στόμα μακρόν, ὅσον συνεέργαθον ἄκραι.</line><line>τώ ῥ' οἵ γ' ὀψείοντες ἀϋτῆς καὶ πολέμοιο</line><line>ἔγχει ἐρειδόμενοι κίον ἀθρόοι: ἄχνυτο δέ σφι</line><line>θυμὸς ἐνὶ στήθεσσιν. ὃ δὲ ξύμβλητο γεραιὸς</line><line>Νέστωρ, πτῆξε δὲ θυμὸν ἐνὶ στήθεσσιν Ἀχαιῶν.</line><line>τὸν καὶ φωνήσας προσέφη κρείων Ἀγαμέμνων:</line><line>ὦ Νέστορ Νηληϊάδη μέγα κῦδος Ἀχαιῶν</line><line>τίπτε λιπὼν πόλεμον φθισήνορα δεῦρ' ἀφικάνεις;</line><line>δείδω μὴ δή μοι τελέσῃ ἔπος ὄβριμος Ἕκτωρ,</line><line>ὥς ποτ' ἐπηπείλησεν ἐνὶ Τρώεσσ' ἀγορεύων</line><line>μὴ πρὶν πὰρ νηῶν προτὶ Ἴλιον ἀπονέεσθαι</line><line>πρὶν πυρὶ νῆας ἐνιπρῆσαι, κτεῖναι δὲ καὶ αὐτούς.</line><line>κεῖνος τὼς ἀγόρευε: τὰ δὴ νῦν πάντα τελεῖται.</line><line>ὢ πόποι ἦ ῥα καὶ ἄλλοι ἐϋκνήμιδες Ἀχαιοὶ</line><line>ἐν θυμῷ βάλλονται ἐμοὶ χόλον ὥς περ Ἀχιλλεὺς</line><line>οὐδ' ἐθέλουσι μάχεσθαι ἐπὶ πρυμνῇσι νέεσσι.</line><line>τὸν δ' ἠμείβετ' ἔπειτα Γερήνιος ἱππότα Νέστωρ:</line><line>ἦ δὴ ταῦτά γ' ἑτοῖμα τετεύχαται, οὐδέ κεν ἄλλως</line><line>Ζεὺς ὑψιβρεμέτης αὐτὸς παρατεκτήναιτο.</line><line>τεῖχος μὲν γὰρ δὴ κατερήριπεν, ᾧ ἐπέπιθμεν</line><line>ἄρρηκτον νηῶν τε καὶ αὐτῶν εἶλαρ ἔσεσθαι:</line><line>οἳ δ' ἐπὶ νηυσὶ θοῇσι μάχην ἀλίαστον ἔχουσι</line><line>νωλεμές: οὐδ' ἂν ἔτι γνοίης μάλα περ σκοπιάζων</line><line>ὁπποτέρωθεν Ἀχαιοὶ ὀρινόμενοι κλονέονται,</line><line>ὡς ἐπιμὶξ κτείνονται, ἀϋτὴ δ' οὐρανὸν ἵκει.</line><line>ἡμεῖς δὲ φραζώμεθ' ὅπως ἔσται τάδε ἔργα</line><line>εἴ τι νόος ῥέξει: πόλεμον δ' οὐκ ἄμμε κελεύω</line><line>δύμεναι: οὐ γάρ πως βεβλημένον ἐστὶ μάχεσθαι.</line><line>τὸν δ' αὖτε προσέειπεν ἄναξ ἀνδρῶν Ἀγαμέμνων:</line><line>Νέστορ ἐπεὶ δὴ νηυσὶν ἔπι πρυμνῇσι μάχονται,</line><line>τεῖχος δ' οὐκ ἔχραισμε τετυγμένον, οὐδέ τι τάφρος,</line><line>ᾗ ἔπι πολλὰ πάθον Δαναοί, ἔλποντο δὲ θυμῷ</line><line>ἄρρηκτον νηῶν τε καὶ αὐτῶν εἶλαρ ἔσεσθαι:</line><line>οὕτω που Διὶ μέλλει ὑπερμενέϊ φίλον εἶναι</line><line>νωνύμνους ἀπολέσθαι ἀπ' Ἄργεος ἐνθάδ' Ἀχαιούς.</line><line>ᾔδεα μὲν γὰρ ὅτε πρόφρων Δαναοῖσιν ἄμυνεν,</line><line>οἶδα δὲ νῦν ὅτε τοὺς μὲν ὁμῶς μακάρεσσι θεοῖσι</line><line>κυδάνει, ἡμέτερον δὲ μένος καὶ χεῖρας ἔδησεν.</line><line>ἀλλ' ἄγεθ' ὡς ἂν ἐγὼν εἴπω πειθώμεθα πάντες.</line><line>νῆες ὅσαι πρῶται εἰρύαται ἄγχι θαλάσσης</line><line>ἕλκωμεν, πάσας δὲ ἐρύσσομεν εἰς ἅλα δῖαν,</line><line>ὕψι δ' ἐπ' εὐνάων ὁρμίσσομεν, εἰς ὅ κεν ἔλθῃ</line><line>νὺξ ἀβρότη, ἢν καὶ τῇ ἀπόσχωνται πολέμοιο</line><line>Τρῶες: ἔπειτα δέ κεν ἐρυσαίμεθα νῆας ἁπάσας.</line><line>οὐ γάρ τις νέμεσις φυγέειν κακόν, οὐδ' ἀνὰ νύκτα.</line><line>βέλτερον ὃς φεύγων προφύγῃ κακὸν ἠὲ ἁλώῃ.</line><line>τὸν δ' ἄρ' ὑπόδρα ἰδὼν προσέφη πολύμητις Ὀδυσσεύς:</line><line>Ἀτρεΐδη ποῖόν σε ἔπος φύγεν ἕρκος ὀδόντων:</line><line>οὐλόμεν' αἴθ' ὤφελλες ἀεικελίου στρατοῦ ἄλλου</line><line>σημαίνειν, μὴ δ' ἄμμιν ἀνασσέμεν, οἷσιν ἄρα Ζεὺς</line><line>ἐκ νεότητος ἔδωκε καὶ ἐς γῆρας τολυπεύειν</line><line>ἀργαλέους πολέμους, ὄφρα φθιόμεσθα ἕκαστος.</line><line>οὕτω δὴ μέμονας Τρώων πόλιν εὐρυάγυιαν</line><line>καλλείψειν, ἧς εἵνεκ' ὀϊζύομεν κακὰ πολλά;</line><line>σίγα, μή τίς τ' ἄλλος Ἀχαιῶν τοῦτον ἀκούσῃ</line><line>μῦθον, ὃν οὔ κεν ἀνήρ γε διὰ στόμα πάμπαν ἄγοιτο</line><line>ὅς τις ἐπίσταιτο ᾗσι φρεσὶν ἄρτια βάζειν</line><line>σκηπτοῦχός τ' εἴη, καί οἱ πειθοίατο λαοὶ</line><line>τοσσοίδ' ὅσσοισιν σὺ μετ' Ἀργείοισιν ἀνάσσεις:</line><line>νῦν δέ σευ ὠνοσάμην πάγχυ φρένας, οἷον ἔειπες:</line><line>ὃς κέλεαι πολέμοιο συνεσταότος καὶ ἀϋτῆς</line><line>νῆας ἐϋσσέλμους ἅλαδ' ἑλκέμεν, ὄφρ' ἔτι μᾶλλον</line><line>Τρωσὶ μὲν εὐκτὰ γένηται ἐπικρατέουσί περ ἔμπης,</line><line>ἡμῖν δ' αἰπὺς ὄλεθρος ἐπιρρέπῃ. οὐ γὰρ Ἀχαιοὶ</line><line>σχήσουσιν πόλεμον νηῶν ἅλα δ' ἑλκομενάων,</line><line>ἀλλ' ἀποπαπτανέουσιν, ἐρωήσουσι δὲ χάρμης.</line><line>ἔνθά κε σὴ βουλὴ δηλήσεται ὄρχαμε λαῶν.</line><line>τὸν δ' ἠμείβετ' ἔπειτα ἄναξ ἀνδρῶν Ἀγαμέμνων:</line><line>ὦ Ὀδυσεῦ μάλα πώς με καθίκεο θυμὸν ἐνιπῇ</line><line>ἀργαλέῃ: ἀτὰρ οὐ μὲν ἐγὼν ἀέκοντας ἄνωγα</line><line>νῆας ἐϋσσέλμους ἅλα δ' ἑλκέμεν υἷας Ἀχαιῶν.</line><line>νῦν δ' εἴη ὃς τῆσδέ γ' ἀμείνονα μῆτιν ἐνίσποι</line><line>ἢ νέος ἠὲ παλαιός: ἐμοὶ δέ κεν ἀσμένῳ εἴη.</line><line>τοῖσι δὲ καὶ μετέειπε βοὴν ἀγαθὸς Διομήδης:</line><line>ἐγγὺς ἀνήρ: οὐ δηθὰ ματεύσομεν: αἴ κ' ἐθέλητε</line><line>πείθεσθαι, καὶ μή τι κότῳ ἀγάσησθε ἕκαστος</line><line>οὕνεκα δὴ γενεῆφι νεώτατός εἰμι μεθ' ὑμῖν:</line><line>πατρὸς δ' ἐξ ἀγαθοῦ καὶ ἐγὼ γένος εὔχομαι εἶναι</line><line>Τυδέος, ὃν Θήβῃσι χυτὴ κατὰ γαῖα καλύπτει.</line><line>πορθεῖ γὰρ τρεῖς παῖδες ἀμύμονες ἐξεγένοντο,</line><line>οἴκεον δ' ἐν Πλευρῶνι καὶ αἰπεινῇ Καλυδῶνι</line><line>Ἄγριος ἠδὲ Μέλας, τρίτατος δ' ἦν ἱππότα Οἰνεὺς</line><line>πατρὸς ἐμοῖο πατήρ: ἀρετῇ δ' ἦν ἔξοχος αὐτῶν.</line><line>ἀλλ' ὃ μὲν αὐτόθι μεῖνε, πατὴρ δ' ἐμὸς Ἄργεϊ νάσθη</line><line>πλαγχθείς: ὡς γάρ που Ζεὺς ἤθελε καὶ θεοὶ ἄλλοι.</line><line>Ἀδρήστοιο δ' ἔγημε θυγατρῶν, ναῖε δὲ δῶμα</line><line>ἀφνειὸν βιότοιο, ἅλις δέ οἱ ἦσαν ἄρουραι</line><line>πυροφόροι, πολλοὶ δὲ φυτῶν ἔσαν ὄρχατοι ἀμφίς,</line><line>πολλὰ δέ οἱ πρόβατ' ἔσκε: κέκαστο δὲ πάντας Ἀχαιοὺς</line><line>ἐγχείῃ: τὰ δὲ μέλλετ' ἀκουέμεν, εἰ ἐτεόν περ.</line><line>τὼ οὐκ ἄν με γένος γε κακὸν καὶ ἀνάλκιδα φάντες</line><line>μῦθον ἀτιμήσαιτε πεφασμένον ὅν κ' ἐῢ εἴπω.</line><line>δεῦτ' ἴομεν πόλεμον δὲ καὶ οὐτάμενοί περ ἀνάγκῃ.</line><line>ἔνθα δ' ἔπειτ' αὐτοὶ μὲν ἐχώμεθα δηϊοτῆτος</line><line>ἐκ βελέων, μή πού τις ἐφ' ἕλκεϊ ἕλκος ἄρηται:</line><line>ἄλλους δ' ὀτρύνοντες ἐνήσομεν, οἳ τὸ πάρος περ</line><line>θυμῷ ἦρα φέροντες ἀφεστᾶσ' οὐδὲ μάχονται.</line><line>ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο:</line><line>βὰν δ' ἴμεν, ἦρχε δ' ἄρά σφιν ἄναξ ἀνδρῶν Ἀγαμέμνων.</line><line>οὐδ' ἀλαοσκοπιὴν εἶχε κλυτὸς ἐννοσίγαιος,</line><line>ἀλλὰ μετ' αὐτοὺς ἦλθε παλαιῷ φωτὶ ἐοικώς,</line><line>δεξιτερὴν δ' ἕλε χεῖρ' Ἀγαμέμνονος Ἀτρεΐδαο,</line><line>καί μιν φωνήσας ἔπεα πτερόεντα προσηύδα:</line><line>Ἀτρεΐδη νῦν δή που Ἀχιλλῆος ὀλοὸν κῆρ</line><line>γηθεῖ ἐνὶ στήθεσσι φόνον καὶ φύζαν Ἀχαιῶν</line><line>δερκομένῳ, ἐπεὶ οὔ οἱ ἔνι φρένες οὐδ' ἠβαιαί.</line><line>ἀλλ' ὃ μὲν ὣς ἀπόλοιτο, θεὸς δέ ἑ σιφλώσειε:</line><line>σοὶ δ' οὔ πω μάλα πάγχυ θεοὶ μάκαρες κοτέουσιν,</line><line>ἀλλ' ἔτι που Τρώων ἡγήτορες ἠδὲ μέδοντες</line><line>εὐρὺ κονίσουσιν πεδίον, σὺ δ' ἐπόψεαι αὐτὸς</line><line>φεύγοντας προτὶ ἄστυ νεῶν ἄπο καὶ κλισιάων.</line><line>ὣς εἰπὼν μέγ' ἄϋσεν ἐπεσσύμενος πεδίοιο.</line><line>ὅσσόν τ' ἐννεάχιλοι ἐπίαχον ἢ δεκάχιλοι</line><line>ἀνέρες ἐν πολέμῳ ἔριδα ξυνάγοντες Ἄρηος,</line><line>τόσσην ἐκ στήθεσφιν ὄπα κρείων ἐνοσίχθων</line><line>ἧκεν: Ἀχαιοῖσιν δὲ μέγα σθένος ἔμβαλ' ἑκάστῳ</line><line>καρδίῃ, ἄληκτον πολεμίζειν ἠδὲ μάχεσθαι.</line><line>Ἥρη δ' εἰσεῖδε χρυσόθρονος ὀφθαλμοῖσι</line><line>στᾶσ' ἐξ Οὐλύμποιο ἀπὸ ῥίου: αὐτίκα δ' ἔγνω</line><line>τὸν μὲν ποιπνύοντα μάχην ἀνὰ κυδιάνειραν</line><line>αὐτοκασίγνητον καὶ δαέρα, χαῖρε δὲ θυμῷ:</line><line>Ζῆνα δ' ἐπ' ἀκροτάτης κορυφῆς πολυπίδακος Ἴδης</line><line>ἥμενον εἰσεῖδε, στυγερὸς δέ οἱ ἔπλετο θυμῷ.</line><line>μερμήριξε δ' ἔπειτα βοῶπις πότνια Ἥρη</line><line>ὅππως ἐξαπάφοιτο Διὸς νόον αἰγιόχοιο:</line><line>ἥδε δέ οἱ κατὰ θυμὸν ἀρίστη φαίνετο βουλὴ</line><line>ἐλθεῖν εἰς Ἴδην εὖ ἐντύνασαν ἓ αὐτήν,</line><line>εἴ πως ἱμείραιτο παραδραθέειν φιλότητι</line><line>ᾗ χροιῇ, τῷ δ' ὕπνον ἀπήμονά τε λιαρόν τε</line><line>χεύῃ ἐπὶ βλεφάροισιν ἰδὲ φρεσὶ πευκαλίμῃσι.</line><line>βῆ δ' ἴμεν ἐς θάλαμον, τόν οἱ φίλος υἱὸς ἔτευξεν</line><line>Ἥφαιστος, πυκινὰς δὲ θύρας σταθμοῖσιν ἐπῆρσε</line><line>κληῗδι κρυπτῇ, τὴν δ' οὐ θεὸς ἄλλος ἀνῷγεν:</line><line>ἔνθ' ἥ γ' εἰσελθοῦσα θύρας ἐπέθηκε φαεινάς.</line><line>ἀμβροσίῃ μὲν πρῶτον ἀπὸ χροὸς ἱμερόεντος</line><line>λύματα πάντα κάθηρεν, ἀλείψατο δὲ λίπ' ἐλαίῳ</line><line>ἀμβροσίῳ ἑδανῷ, τό ῥά οἱ τεθυωμένον ἦεν:</line><line>τοῦ καὶ κινυμένοιο Διὸς κατὰ χαλκοβατὲς δῶ</line><line>ἔμπης ἐς γαῖάν τε καὶ οὐρανὸν ἵκετ' ἀϋτμή.</line><line>τῷ ῥ' ἥ γε χρόα καλὸν ἀλειψαμένη ἰδὲ χαίτας</line><line>πεξαμένη χερσὶ πλοκάμους ἔπλεξε φαεινοὺς</line><line>καλοὺς ἀμβροσίους ἐκ κράατος ἀθανάτοιο.</line><line>ἀμφὶ δ' ἄρ' ἀμβρόσιον ἑανὸν ἕσαθ', ὅν οἱ Ἀθήνη</line><line>ἔξυσ' ἀσκήσασα, τίθει δ' ἐνὶ δαίδαλα πολλά:</line><line>χρυσείῃς δ' ἐνετῇσι κατὰ στῆθος περονᾶτο.</line><line>ζώσατο δὲ ζώνῃ ἑκατὸν θυσάνοις ἀραρυίῃ,</line><line>ἐν δ' ἄρα ἕρματα ἧκεν ἐϋτρήτοισι λοβοῖσι</line><line>τρίγληνα μορόεντα: χάρις δ' ἀπελάμπετο πολλή.</line><line>κρηδέμνῳ δ' ἐφύπερθε καλύψατο δῖα θεάων</line><line>καλῷ νηγατέῳ: λευκὸν δ' ἦν ἠέλιος ὥς:</line><line>ποσσὶ δ' ὑπὸ λιπαροῖσιν ἐδήσατο καλὰ πέδιλα.</line><line>αὐτὰρ ἐπεὶ δὴ πάντα περὶ χροῒ θήκατο κόσμον</line><line>βῆ ῥ' ἴμεν ἐκ θαλάμοιο, καλεσσαμένη δ' Ἀφροδίτην</line><line>τῶν ἄλλων ἀπάνευθε θεῶν πρὸς μῦθον ἔειπε:</line><line>ἦ ῥά νύ μοί τι πίθοιο φίλον τέκος ὅττί κεν εἴπω,</line><line>ἦέ κεν ἀρνήσαιο κοτεσσαμένη τό γε θυμῷ,</line><line>οὕνεκ' ἐγὼ Δαναοῖσι, σὺ δὲ Τρώεσσιν ἀρήγεις;</line><line>τὴν δ' ἠμείβετ' ἔπειτα Διὸς θυγάτηρ Ἀφροδίτη:</line><line>Ἥρη πρέσβα θεὰ θύγατερ μεγάλοιο Κρόνοιο</line><line>αὔδα ὅ τι φρονέεις: τελέσαι δέ με θυμὸς ἄνωγεν,</line><line>εἰ δύναμαι τελέσαι γε καὶ εἰ τετελεσμένον ἐστίν.</line><line>τὴν δὲ δολοφρονέουσα προσηύδα πότνια Ἥρη:</line><line>δὸς νῦν μοι φιλότητα καὶ ἵμερον, ᾧ τε σὺ πάντας</line><line>δαμνᾷ ἀθανάτους ἠδὲ θνητοὺς ἀνθρώπους.</line><line>εἶμι γὰρ ὀψομένη πολυφόρβου πείρατα γαίης,</line><line>Ὠκεανόν τε θεῶν γένεσιν καὶ μητέρα Τηθύν,</line><line>οἵ μ' ἐν σφοῖσι δόμοισιν ἐῢ τρέφον ἠδ' ἀτίταλλον</line><line>δεξάμενοι Ῥείας, ὅτε τε Κρόνον εὐρύοπα Ζεὺς</line><line>γαίης νέρθε καθεῖσε καὶ ἀτρυγέτοιο θαλάσσης:</line><line>τοὺς εἶμ' ὀψομένη, καί σφ' ἄκριτα νείκεα λύσω:</line><line>ἤδη γὰρ δηρὸν χρόνον ἀλλήλων ἀπέχονται</line><line>εὐνῆς καὶ φιλότητος, ἐπεὶ χόλος ἔμπεσε θυμῷ.</line><line>εἰ κείνω ἐπέεσσι παραιπεπιθοῦσα φίλον κῆρ</line><line>εἰς εὐνὴν ἀνέσαιμι ὁμωθῆναι φιλότητι,</line><line>αἰεί κέ σφι φίλη τε καὶ αἰδοίη καλεοίμην.</line><line>τὴν δ' αὖτε προσέειπε φιλομειδὴς Ἀφροδίτη:</line><line>οὐκ ἔστ' οὐδὲ ἔοικε τεὸν ἔπος ἀρνήσασθαι:</line><line>Ζηνὸς γὰρ τοῦ ἀρίστου ἐν ἀγκοίνῃσιν ἰαύεις.</line><line>ἦ, καὶ ἀπὸ στήθεσφιν ἐλύσατο κεστὸν ἱμάντα</line><line>ποικίλον, ἔνθα δέ οἱ θελκτήρια πάντα τέτυκτο:</line><line>ἔνθ' ἔνι μὲν φιλότης, ἐν δ' ἵμερος, ἐν δ' ὀαριστὺς</line><line>πάρφασις, ἥ τ' ἔκλεψε νόον πύκα περ φρονεόντων.</line><line>τόν ῥά οἱ ἔμβαλε χερσὶν ἔπος τ' ἔφατ' ἔκ τ' ὀνόμαζε:</line><line>τῆ νῦν τοῦτον ἱμάντα τεῷ ἐγκάτθεο κόλπῳ</line><line>ποικίλον, ᾧ ἔνι πάντα τετεύχαται: οὐδέ σέ φημι</line><line>ἄπρηκτόν γε νέεσθαι, ὅ τι φρεσὶ σῇσι μενοινᾷς.</line><line>ὣς φάτο, μείδησεν δὲ βοῶπις πότνια Ἥρη,</line><line>μειδήσασα δ' ἔπειτα ἑῷ ἐγκάτθετο κόλπῳ.</line><line>ἣ μὲν ἔβη πρὸς δῶμα Διὸς θυγάτηρ Ἀφροδίτη,</line><line>Ἥρη δ' ἀΐξασα λίπεν ῥίον Οὐλύμποιο,</line><line>Πιερίην δ' ἐπιβᾶσα καὶ Ἠμαθίην ἐρατεινὴν</line><line>σεύατ' ἐφ' ἱπποπόλων Θρῃκῶν ὄρεα νιφόεντα</line><line>ἀκροτάτας κορυφάς: οὐδὲ χθόνα μάρπτε ποδοῖιν:</line><line>ἐξ Ἀθόω δ' ἐπὶ πόντον ἐβήσετο κυμαίνοντα,</line><line>Λῆμνον δ' εἰσαφίκανε πόλιν θείοιο Θόαντος.</line><line>ἔνθ' Ὕπνῳ ξύμβλητο κασιγνήτῳ Θανάτοιο,</line><line>ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζεν:</line><line>Ὕπνε ἄναξ πάντων τε θεῶν πάντων τ' ἀνθρώπων,</line><line>ἠμὲν δή ποτ' ἐμὸν ἔπος ἔκλυες, ἠδ' ἔτι καὶ νῦν</line><line>πείθευ: ἐγὼ δέ κέ τοι ἰδέω χάριν ἤματα πάντα.</line><line>κοίμησόν μοι Ζηνὸς ὑπ' ὀφρύσιν ὄσσε φαεινὼ</line><line>αὐτίκ' ἐπεί κεν ἐγὼ παραλέξομαι ἐν φιλότητι.</line><line>δῶρα δέ τοι δώσω καλὸν θρόνον ἄφθιτον αἰεὶ</line><line>χρύσεον: Ἥφαιστος δέ κ' ἐμὸς πάϊς ἀμφιγυήεις</line><line>τεύξει' ἀσκήσας, ὑπὸ δὲ θρῆνυν ποσὶν ἥσει,</line><line>τῷ κεν ἐπισχοίης λιπαροὺς πόδας εἰλαπινάζων.</line><line>τὴν δ' ἀπαμειβόμενος προσεφώνεε νήδυμος Ὕπνος:</line><line>Ἥρη πρέσβα θεὰ θύγατερ μεγάλοιο Κρόνοιο</line><line>ἄλλον μέν κεν ἔγωγε θεῶν αἰειγενετάων</line><line>ῥεῖα κατευνήσαιμι, καὶ ἂν ποταμοῖο ῥέεθρα</line><line>Ὠκεανοῦ, ὅς περ γένεσις πάντεσσι τέτυκται:</line><line>Ζηνὸς δ' οὐκ ἂν ἔγωγε Κρονίονος ἆσσον ἱκοίμην</line><line>οὐδὲ κατευνήσαιμ', ὅτε μὴ αὐτός γε κελεύοι.</line><line>ἤδη γάρ με καὶ ἄλλο τεὴ ἐπίνυσσεν ἐφετμὴ</line><line>ἤματι τῷ ὅτε κεῖνος ὑπέρθυμος Διὸς υἱὸς</line><line>ἔπλεεν Ἰλιόθεν Τρώων πόλιν ἐξαλαπάξας.</line><line>ἤτοι ἐγὼ μὲν ἔλεξα Διὸς νόον αἰγιόχοιο</line><line>νήδυμος ἀμφιχυθείς: σὺ δέ οἱ κακὰ μήσαο θυμῷ</line><line>ὄρσασ' ἀργαλέων ἀνέμων ἐπὶ πόντον ἀήτας,</line><line>καί μιν ἔπειτα Κόων δ' εὖ ναιομένην ἀπένεικας</line><line>νόσφι φίλων πάντων. ὃ δ' ἐπεγρόμενος χαλέπαινε</line><line>ῥιπτάζων κατὰ δῶμα θεούς, ἐμὲ δ' ἔξοχα πάντων</line><line>ζήτει: καί κέ μ' ἄϊστον ἀπ' αἰθέρος ἔμβαλε πόντῳ,</line><line>εἰ μὴ Νὺξ δμήτειρα θεῶν ἐσάωσε καὶ ἀνδρῶν:</line><line>τὴν ἱκόμην φεύγων, ὃ δ' ἐπαύσατο χωόμενός περ.</line><line>ἅζετο γὰρ μὴ Νυκτὶ θοῇ ἀποθύμια ἕρδοι.</line><line>νῦν αὖ τοῦτό μ' ἄνωγας ἀμήχανον ἄλλο τελέσσαι.</line><line>τὸν δ' αὖτε προσέειπε βοῶπις πότνια Ἥρη:</line><line>Ὕπνε τί ἢ δὲ σὺ ταῦτα μετὰ φρεσὶ σῇσι μενοινᾷς;</line><line>ἦ φῂς ὣς Τρώεσσιν ἀρηξέμεν εὐρύοπα Ζῆν</line><line>ὡς Ἡρακλῆος περιχώσατο παῖδος ἑοῖο;</line><line>ἀλλ' ἴθ', ἐγὼ δέ κέ τοι Χαρίτων μίαν ὁπλοτεράων</line><line>δώσω ὀπυιέμεναι καὶ σὴν κεκλῆσθαι ἄκοιτιν.</line><line>ὣς φάτο, χήρατο δ' Ὕπνος, ἀμειβόμενος δὲ προσηύδα:</line><line>ἄγρει νῦν μοι ὄμοσσον ἀάατον Στυγὸς ὕδωρ,</line><line>χειρὶ δὲ τῇ ἑτέρῃ μὲν ἕλε χθόνα πουλυβότειραν,</line><line>τῇ δ' ἑτέρῃ ἅλα μαρμαρέην, ἵνα νῶϊν ἅπαντες</line><line>μάρτυροι ὦσ' οἳ ἔνερθε θεοὶ Κρόνον ἀμφὶς ἐόντες,</line><line>ἦ μὲν ἐμοὶ δώσειν Χαρίτων μίαν ὁπλοτεράων</line><line>Πασιθέην, ἧς τ' αὐτὸς ἐέλδομαι ἤματα πάντα.</line><line>ὣς ἔφατ', οὐδ' ἀπίθησε θεὰ λευκώλενος Ἥρη,</line><line>ὄμνυε δ' ὡς ἐκέλευε, θεοὺς δ' ὀνόμηνεν ἅπαντας</line><line>τοὺς ὑποταρταρίους οἳ Τιτῆνες καλέονται.</line><line>αὐτὰρ ἐπεί ῥ' ὄμοσέν τε τελεύτησέν τε τὸν ὅρκον,</line><line>τὼ βήτην Λήμνου τε καὶ Ἴμβρου ἄστυ λιπόντε</line><line>ἠέρα ἑσσαμένω ῥίμφα πρήσσοντε κέλευθον.</line><line>Ἴδην δ' ἱκέσθην πολυπίδακα μητέρα θηρῶν</line><line>Λεκτόν, ὅθι πρῶτον λιπέτην ἅλα: τὼ δ' ἐπὶ χέρσου</line><line>βήτην, ἀκροτάτη δὲ ποδῶν ὕπο σείετο ὕλη.</line><line>ἔνθ' Ὕπνος μὲν ἔμεινε πάρος Διὸς ὄσσε ἰδέσθαι</line><line>εἰς ἐλάτην ἀναβὰς περιμήκετον, ἣ τότ' ἐν Ἴδῃ</line><line>μακροτάτη πεφυυῖα δι' ἠέρος αἰθέρ' ἵκανεν:</line><line>ἔνθ' ἧστ' ὄζοισιν πεπυκασμένος εἰλατίνοισιν</line><line>ὄρνιθι λιγυρῇ ἐναλίγκιος, ἥν τ' ἐν ὄρεσσι</line><line>χαλκίδα κικλήσκουσι θεοί, ἄνδρες δὲ κύμινδιν.</line><line>Ἥρη δὲ κραιπνῶς προσεβήσετο Γάργαρον ἄκρον</line><line>Ἴδης ὑψηλῆς: ἴδε δὲ νεφεληγερέτα Ζεύς.</line><line>ὡς δ' ἴδεν, ὥς μιν ἔρως πυκινὰς φρένας ἀμφεκάλυψεν,</line><line>οἷον ὅτε πρῶτόν περ ἐμισγέσθην φιλότητι</line><line>εἰς εὐνὴν φοιτῶντε, φίλους λήθοντε τοκῆας.</line><line>στῆ δ' αὐτῆς προπάροιθεν ἔπος τ' ἔφατ' ἔκ τ' ὀνόμαζεν:</line><line>Ἥρη πῇ μεμαυῖα κατ' Οὐλύμπου τόδ' ἱκάνεις;</line><line>ἵπποι δ' οὐ παρέασι καὶ ἅρματα τῶν κ' ἐπιβαίης.</line><line>τὸν δὲ δολοφρονέουσα προσηύδα πότνια Ἥρη:</line><line>ἔρχομαι ὀψομένη πολυφόρβου πείρατα γαίης,</line><line>Ὠκεανόν τε θεῶν γένεσιν καὶ μητέρα Τηθύν,</line><line>οἵ με σφοῖσι δόμοισιν ἐῢ τρέφον ἠδ' ἀτίταλλον:</line><line>τοὺς εἶμ' ὀψομένη, καί σφ' ἄκριτα νείκεα λύσω:</line><line>ἤδη γὰρ δηρὸν χρόνον ἀλλήλων ἀπέχονται</line><line>εὐνῆς καὶ φιλότητος, ἐπεὶ χόλος ἔμπεσε θυμῷ.</line><line>ἵπποι δ' ἐν πρυμνωρείῃ πολυπίδακος Ἴδης</line><line>ἑστᾶσ', οἵ μ' οἴσουσιν ἐπὶ τραφερήν τε καὶ ὑγρήν.</line><line>νῦν δὲ σεῦ εἵνεκα δεῦρο κατ' Οὐλύμπου τόδ' ἱκάνω,</line><line>μή πώς μοι μετέπειτα χολώσεαι, αἴ κε σιωπῇ</line><line>οἴχωμαι πρὸς δῶμα βαθυρρόου Ὠκεανοῖο.</line><line>τὴν δ' ἀπαμειβόμενος προσέφη νεφεληγερέτα Ζεύς:</line><line>Ἥρη κεῖσε μὲν ἔστι καὶ ὕστερον ὁρμηθῆναι,</line><line>νῶϊ δ' ἄγ' ἐν φιλότητι τραπείομεν εὐνηθέντε.</line><line>οὐ γάρ πώ ποτέ μ' ὧδε θεᾶς ἔρος οὐδὲ γυναικὸς</line><line>θυμὸν ἐνὶ στήθεσσι περιπροχυθεὶς ἐδάμασσεν,</line><line>οὐδ' ὁπότ' ἠρασάμην Ἰξιονίης ἀλόχοιο,</line><line>ἣ τέκε Πειρίθοον θεόφιν μήστωρ' ἀτάλαντον:</line><line>οὐδ' ὅτε περ Δανάης καλλισφύρου Ἀκρισιώνης,</line><line>ἣ τέκε Περσῆα πάντων ἀριδείκετον ἀνδρῶν:</line><line>οὐδ' ὅτε Φοίνικος κούρης τηλεκλειτοῖο,</line><line>ἣ τέκε μοι Μίνων τε καὶ ἀντίθεον Ῥαδάμανθυν:</line><line>οὐδ' ὅτε περ Σεμέλης οὐδ' Ἀλκμήνης ἐνὶ Θήβῃ,</line><line>ἥ ῥ' Ἡρακλῆα κρατερόφρονα γείνατο παῖδα:</line><line>ἣ δὲ Διώνυσον Σεμέλη τέκε χάρμα βροτοῖσιν:</line><line>οὐδ' ὅτε Δήμητρος καλλιπλοκάμοιο ἀνάσσης,</line><line>οὐδ' ὁπότε Λητοῦς ἐρικυδέος, οὐδὲ σεῦ αὐτῆς,</line><line>ὡς σέο νῦν ἔραμαι καί με γλυκὺς ἵμερος αἱρεῖ.</line><line>τὸν δὲ δολοφρονέουσα προσηύδα πότνια Ἥρη:</line><line>αἰνότατε Κρονίδη ποῖον τὸν μῦθον ἔειπες.</line><line>εἰ νῦν ἐν φιλότητι λιλαίεαι εὐνηθῆναι</line><line>Ἴδης ἐν κορυφῇσι, τὰ δὲ προπέφανται ἅπαντα:</line><line>πῶς κ' ἔοι εἴ τις νῶϊ θεῶν αἰειγενετάων</line><line>εὕδοντ' ἀθρήσειε, θεοῖσι δὲ πᾶσι μετελθὼν</line><line>πεφράδοι; οὐκ ἂν ἔγωγε τεὸν πρὸς δῶμα νεοίμην</line><line>ἐξ εὐνῆς ἀνστᾶσα, νεμεσσητὸν δέ κεν εἴη.</line><line>ἀλλ' εἰ δή ῥ' ἐθέλεις καί τοι φίλον ἔπλετο θυμῷ,</line><line>ἔστιν τοι θάλαμος, τόν τοι φίλος υἱὸς ἔτευξεν</line><line>Ἥφαιστος, πυκινὰς δὲ θύρας σταθμοῖσιν ἐπῆρσεν:</line><line>ἔνθ' ἴομεν κείοντες, ἐπεί νύ τοι εὔαδεν εὐνή.</line><line>τὴν δ' ἀπαμειβόμενος προσέφη νεφεληγερέτα Ζεύς:</line><line>Ἥρη μήτε θεῶν τό γε δείδιθι μήτέ τιν' ἀνδρῶν</line><line>ὄψεσθαι: τοῖόν τοι ἐγὼ νέφος ἀμφικαλύψω</line><line>χρύσεον: οὐδ' ἂν νῶϊ διαδράκοι Ἠέλιός περ,</line><line>οὗ τε καὶ ὀξύτατον πέλεται φάος εἰσοράασθαι.</line><line>ἦ ῥα καὶ ἀγκὰς ἔμαρπτε Κρόνου παῖς ἣν παράκοιτιν:</line><line>τοῖσι δ' ὑπὸ χθὼν δῖα φύεν νεοθηλέα ποίην,</line><line>λωτόν θ' ἑρσήεντα ἰδὲ κρόκον ἠδ' ὑάκινθον</line><line>πυκνὸν καὶ μαλακόν, ὃς ἀπὸ χθονὸς ὑψόσ' ἔεργε.</line><line>τῷ ἔνι λεξάσθην, ἐπὶ δὲ νεφέλην ἕσσαντο</line><line>καλὴν χρυσείην: στιλπναὶ δ' ἀπέπιπτον ἔερσαι.</line><line>ὣς ὃ μὲν ἀτρέμας εὗδε πατὴρ ἀνὰ Γαργάρῳ ἄκρῳ,</line><line>ὕπνῳ καὶ φιλότητι δαμείς, ἔχε δ' ἀγκὰς ἄκοιτιν:</line><line>βῆ δὲ θέειν ἐπὶ νῆας Ἀχαιῶν νήδυμος Ὕπνος</line><line>ἀγγελίην ἐρέων γαιηόχῳ ἐννοσιγαίῳ:</line><line>ἀγχοῦ δ' ἱστάμενος ἔπεα πτερόεντα προσηύδα:</line><line>πρόφρων νῦν Δαναοῖσι Ποσείδαον ἐπάμυνε,</line><line>καί σφιν κῦδος ὄπαζε μίνυνθά περ, ὄφρ' ἔτι εὕδει</line><line>Ζεύς, ἐπεὶ αὐτῷ ἐγὼ μαλακὸν περὶ κῶμ' ἐκάλυψα:</line><line>Ἥρη δ' ἐν φιλότητι παρήπαφεν εὐνηθῆναι.</line><line>ὣς εἰπὼν ὃ μὲν ᾤχετ' ἐπὶ κλυτὰ φῦλ' ἀνθρώπων,</line><line>τὸν δ' ἔτι μᾶλλον ἀνῆκεν ἀμυνέμεναι Δαναοῖσιν.</line><line>αὐτίκα δ' ἐν πρώτοισι μέγα προθορὼν ἐκέλευσεν:</line><line>Ἀργεῖοι καὶ δ' αὖτε μεθίεμεν Ἕκτορι νίκην</line><line>Πριαμίδῃ, ἵνα νῆας ἕλῃ καὶ κῦδος ἄρηται;</line><line>ἀλλ' ὃ μὲν οὕτω φησὶ καὶ εὔχεται οὕνεκ' Ἀχιλλεὺς</line><line>νηυσὶν ἔπι γλαφυρῇσι μένει κεχολωμένος ἦτορ:</line><line>κείνου δ' οὔ τι λίην ποθὴ ἔσσεται, εἴ κεν οἳ ἄλλοι</line><line>ἡμεῖς ὀτρυνώμεθ' ἀμυνέμεν ἀλλήλοισιν.</line><line>ἀλλ' ἄγεθ' ὡς ἂν ἐγὼ εἴπω πειθώμεθα πάντες:</line><line>ἀσπίδες ὅσσαι ἄρισται ἐνὶ στρατῷ ἠδὲ μέγισται</line><line>ἑσσάμενοι, κεφαλὰς δὲ παναίθῃσιν κορύθεσσι</line><line>κρύψαντες, χερσίν τε τὰ μακρότατ' ἔγχε' ἑλόντες</line><line>ἴομεν: αὐτὰρ ἐγὼν ἡγήσομαι, οὐδ' ἔτι φημὶ</line><line>Ἕκτορα Πριαμίδην μενέειν μάλα περ μεμαῶτα.</line><line>ὃς δέ κ' ἀνὴρ μενέχαρμος, ἔχει δ' ὀλίγον σάκος ὤμῳ,</line><line>χείρονι φωτὶ δότω, ὃ δ' ἐν ἀσπίδι μείζονι δύτω.</line><line>ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο:</line><line>τοὺς δ' αὐτοὶ βασιλῆες ἐκόσμεον οὐτάμενοί περ</line><line>Τυδεΐδης Ὀδυσεύς τε καὶ Ἀτρεΐδης Ἀγαμέμνων:</line><line>οἰχόμενοι δ' ἐπὶ πάντας ἀρήϊα τεύχε' ἄμειβον:</line><line>ἐσθλὰ μὲν ἐσθλὸς ἔδυνε, χέρεια δὲ χείρονι δόσκεν.</line><line>αὐτὰρ ἐπεί ῥ' ἕσσαντο περὶ χροῒ νώροπα χαλκὸν</line><line>βάν ῥ' ἴμεν: ἦρχε δ' ἄρά σφι Ποσειδάων ἐνοσίχθων</line><line>δεινὸν ἄορ τανύηκες ἔχων ἐν χειρὶ παχείῃ</line><line>εἴκελον ἀστεροπῇ: τῷ δ' οὐ θέμις ἐστὶ μιγῆναι</line><line>ἐν δαῒ λευγαλέῃ, ἀλλὰ δέος ἰσχάνει ἄνδρας.</line><line>Τρῶας δ' αὖθ' ἑτέρωθεν ἐκόσμει φαίδιμος Ἕκτωρ.</line><line>δή ῥα τότ' αἰνοτάτην ἔριδα πτολέμοιο τάνυσσαν</line><line>κυανοχαῖτα Ποσειδάων καὶ φαίδιμος Ἕκτωρ,</line><line>ἤτοι ὃ μὲν Τρώεσσιν, ὃ δ' Ἀργείοισιν ἀρήγων.</line><line>ἐκλύσθη δὲ θάλασσα ποτὶ κλισίας τε νέας τε</line><line>Ἀργείων: οἳ δὲ ξύνισαν μεγάλῳ ἀλαλητῷ.</line><line>οὔτε θαλάσσης κῦμα τόσον βοάᾳ ποτὶ χέρσον</line><line>ποντόθεν ὀρνύμενον πνοιῇ Βορέω ἀλεγεινῇ:</line><line>οὔτε πυρὸς τόσσός γε ποτὶ βρόμος αἰθομένοιο</line><line>οὔρεος ἐν βήσσῃς, ὅτε τ' ὤρετο καιέμεν ὕλην:</line><line>οὔτ' ἄνεμος τόσσόν γε περὶ δρυσὶν ὑψικόμοισι</line><line>ἠπύει, ὅς τε μάλιστα μέγα βρέμεται χαλεπαίνων,</line><line>ὅσση ἄρα Τρώων καὶ Ἀχαιῶν ἔπλετο φωνὴ</line><line>δεινὸν ἀϋσάντων, ὅτ' ἐπ' ἀλλήλοισιν ὄρουσαν.</line><line>Αἴαντος δὲ πρῶτος ἀκόντισε φαίδιμος Ἕκτωρ</line><line>ἔγχει, ἐπεὶ τέτραπτο πρὸς ἰθύ οἱ, οὐδ' ἀφάμαρτε,</line><line>τῇ ῥα δύω τελαμῶνε περὶ στήθεσσι τετάσθην,</line><line>ἤτοι ὃ μὲν σάκεος, ὃ δὲ φασγάνου ἀργυροήλου:</line><line>τώ οἱ ῥυσάσθην τέρενα χρόα. χώσατο δ' Ἕκτωρ,</line><line>ὅττί ῥά οἱ βέλος ὠκὺ ἐτώσιον ἔκφυγε χειρός,</line><line>ἂψ δ' ἑτάρων εἰς ἔθνος ἐχάζετο κῆρ' ἀλεείνων.</line><line>τὸν μὲν ἔπειτ' ἀπιόντα μέγας Τελαμώνιος Αἴας</line><line>χερμαδίῳ, τά ῥα πολλὰ θοάων ἔχματα νηῶν</line><line>πὰρ ποσὶ μαρναμένων ἐκυλίνδετο, τῶν ἓν ἀείρας</line><line>στῆθος βεβλήκει ὑπὲρ ἄντυγος ἀγχόθι δειρῆς,</line><line>στρόμβον δ' ὣς ἔσσευε βαλών, περὶ δ' ἔδραμε πάντῃ.</line><line>ὡς δ' ὅθ' ὑπὸ πληγῆς πατρὸς Διὸς ἐξερίπῃ δρῦς</line><line>πρόρριζος, δεινὴ δὲ θεείου γίγνεται ὀδμὴ</line><line>ἐξ αὐτῆς, τὸν δ' οὔ περ ἔχει θράσος ὅς κεν ἴδηται</line><line>ἐγγὺς ἐών, χαλεπὸς δὲ Διὸς μεγάλοιο κεραυνός,</line><line>ὣς ἔπεσ' Ἕκτορος ὦκα χαμαὶ μένος ἐν κονίῃσι:</line><line>χειρὸς δ' ἔκβαλεν ἔγχος, ἐπ' αὐτῷ δ' ἀσπὶς ἑάφθη</line><line>καὶ κόρυς, ἀμφὶ δέ οἱ βράχε τεύχεα ποικίλα χαλκῷ.</line><line>οἳ δὲ μέγα ἰάχοντες ἐπέδραμον υἷες Ἀχαιῶν</line><line>ἐλπόμενοι ἐρύεσθαι, ἀκόντιζον δὲ θαμειὰς</line><line>αἰχμάς: ἀλλ' οὔ τις ἐδυνήσατο ποιμένα λαῶν</line><line>οὐτάσαι οὐδὲ βαλεῖν: πρὶν γὰρ περίβησαν ἄριστοι</line><line>Πουλυδάμας τε καὶ Αἰνείας καὶ δῖος Ἀγήνωρ</line><line>Σαρπηδών τ' ἀρχὸς Λυκίων καὶ Γλαῦκος ἀμύμων.</line><line>τῶν δ' ἄλλων οὔ τίς εὑ ἀκήδεσεν, ἀλλὰ πάροιθεν</line><line>ἀσπίδας εὐκύκλους σχέθον αὐτοῦ. τὸν δ' ἄρ' ἑταῖροι</line><line>χερσὶν ἀείραντες φέρον ἐκ πόνου, ὄφρ' ἵκεθ' ἵππους</line><line>ὠκέας, οἵ οἱ ὄπισθε μάχης ἠδὲ πτολέμοιο</line><line>ἕστασαν ἡνίοχόν τε καὶ ἅρματα ποικίλ' ἔχοντες:</line><line>οἳ τόν γε προτὶ ἄστυ φέρον βαρέα στενάχοντα.</line><line>ἀλλ' ὅτε δὴ πόρον ἷξον ἐϋρρεῖος ποταμοῖο</line><line>Ξάνθου δινήεντος, ὃν ἀθάνατος τέκετο Ζεύς,</line><line>ἔνθά μιν ἐξ ἵππων πέλασαν χθονί, κὰδ δέ οἱ ὕδωρ</line><line>χεῦαν: ὃ δ' ἀμπνύνθη καὶ ἀνέδρακεν ὀφθαλμοῖσιν,</line><line>ἑζόμενος δ' ἐπὶ γοῦνα κελαινεφὲς αἷμ' ἀπέμεσσεν:</line><line>αὖτις δ' ἐξοπίσω πλῆτο χθονί, τὼ δέ οἱ ὄσσε</line><line>νὺξ ἐκάλυψε μέλαινα: βέλος δ' ἔτι θυμὸν ἐδάμνα.</line><line>Ἀργεῖοι δ' ὡς οὖν ἴδον Ἕκτορα νόσφι κιόντα</line><line>μᾶλλον ἐπὶ Τρώεσσι θόρον, μνήσαντο δὲ χάρμης.</line><line>ἔνθα πολὺ πρώτιστος Ὀϊλῆος ταχὺς Αἴας</line><line>Σάτνιον οὔτασε δουρὶ μετάλμενος ὀξυόεντι</line><line>Ἠνοπίδην, ὃν ἄρα νύμφη τέκε νηῒς ἀμύμων</line><line>Ἤνοπι βουκολέοντι παρ' ὄχθας Σατνιόεντος.</line><line>τὸν μὲν Ὀϊλιάδης δουρὶ κλυτὸς ἐγγύθεν ἐλθὼν</line><line>οὖτα κατὰ λαπάρην: ὃ δ' ἀνετράπετ', ἀμφὶ δ' ἄρ' αὐτῷ</line><line>Τρῶες καὶ Δαναοὶ σύναγον κρατερὴν ὑσμίνην.</line><line>τῷ δ' ἐπὶ Πουλυδάμας ἐγχέσπαλος ἦλθεν ἀμύντωρ</line><line>Πανθοΐδης, βάλε δὲ Προθοήνορα δεξιὸν ὦμον</line><line>υἱὸν Ἀρηϊλύκοιο, δι' ὤμου δ' ὄβριμον ἔγχος</line><line>ἔσχεν, ὃ δ' ἐν κονίῃσι πεσὼν ἕλε γαῖαν ἀγοστῷ.</line><line>Πουλυδάμας δ' ἔκπαγλον ἐπεύξατο μακρὸν ἀΰσας:</line><line>οὐ μὰν αὖτ' ὀΐω μεγαθύμου Πανθοΐδαο</line><line>χειρὸς ἄπο στιβαρῆς ἅλιον πηδῆσαι ἄκοντα,</line><line>ἀλλά τις Ἀργείων κόμισε χροΐ, καί μιν ὀΐω</line><line>αὐτῷ σκηπτόμενον κατίμεν δόμον Ἄϊδος εἴσω.</line><line>ὣς ἔφατ', Ἀργείοισι δ' ἄχος γένετ' εὐξαμένοιο:</line><line>Αἴαντι δὲ μάλιστα δαΐφρονι θυμὸν ὄρινε</line><line>τῷ Τελαμωνιάδῃ: τοῦ γὰρ πέσεν ἄγχι μάλιστα.</line><line>καρπαλίμως δ' ἀπιόντος ἀκόντισε δουρὶ φαεινῷ.</line><line>Πουλυδάμας δ' αὐτὸς μὲν ἀλεύατο κῆρα μέλαιναν</line><line>λικριφὶς ἀΐξας, κόμισεν δ' Ἀντήνορος υἱὸς</line><line>Ἀρχέλοχος: τῷ γάρ ῥα θεοὶ βούλευσαν ὄλεθρον.</line><line>τόν ῥ' ἔβαλεν κεφαλῆς τε καὶ αὐχένος ἐν συνεοχμῷ,</line><line>νείατον ἀστράγαλον, ἀπὸ δ' ἄμφω κέρσε τένοντε:</line><line>τοῦ δὲ πολὺ προτέρη κεφαλὴ στόμα τε ῥῖνές τε</line><line>οὔδεϊ πλῆντ' ἤ περ κνῆμαι καὶ γοῦνα πεσόντος.</line><line>Αἴας δ' αὖτ' ἐγέγωνεν ἀμύμονι Πουλυδάμαντι:</line><line>φράζεο Πουλυδάμα καί μοι νημερτὲς ἐνίσπες</line><line>ἦ ῥ' οὐχ οὗτος ἀνὴρ Προθοήνορος ἀντὶ πεφάσθαι</line><line>ἄξιος; οὐ μέν μοι κακὸς εἴδεται οὐδὲ κακῶν ἔξ,</line><line>ἀλλὰ κασίγνητος Ἀντήνορος ἱπποδάμοιο</line><line>ἢ πάϊς: αὐτῷ γὰρ γενεὴν ἄγχιστα ἐῴκει.</line><line>ἦ ῥ' εὖ γιγνώσκων, Τρῶας δ' ἄχος ἔλλαβε θυμόν.</line><line>ἔνθ' Ἀκάμας Πρόμαχον Βοιώτιον οὔτασε δουρὶ</line><line>ἀμφὶ κασιγνήτῳ βεβαώς: ὃ δ' ὕφελκε ποδοῖιν.</line><line>τῷ δ' Ἀκάμας ἔκπαγλον ἐπεύξατο μακρὸν ἀΰσας:</line><line>Ἀργεῖοι ἰόμωροι ἀπειλάων ἀκόρητοι</line><line>οὔ θην οἴοισίν γε πόνος τ' ἔσεται καὶ ὀϊζὺς</line><line>ἡμῖν, ἀλλά ποθ' ὧδε κατακτενέεσθε καὶ ὔμμες.</line><line>φράζεσθ' ὡς ὑμῖν Πρόμαχος δεδμημένος εὕδει</line><line>ἔγχει ἐμῷ, ἵνα μή τι κασιγνήτοιό γε ποινὴ</line><line>δηρὸν ἄτιτος ἔῃ: τὼ καί κέ τις εὔχεται ἀνὴρ</line><line>γνωτὸν ἐνὶ μεγάροισιν ἀρῆς ἀλκτῆρα λιπέσθαι.</line><line>ὣς ἔφατ', Ἀργείοισι δ' ἄχος γένετ' εὐξαμένοιο:</line><line>Πηνέλεῳ δὲ μάλιστα δαΐφρονι θυμὸν ὄρινεν:</line><line>ὁρμήθη δ' Ἀκάμαντος: ὃ δ' οὐχ ὑπέμεινεν ἐρωὴν</line><line>Πηνελέωο ἄνακτος: ὃ δ' οὔτασεν Ἰλιονῆα</line><line>υἱὸν Φόρβαντος πολυμήλου, τόν ῥα μάλιστα</line><line>Ἑρμείας Τρώων ἐφίλει καὶ κτῆσιν ὄπασσε:</line><line>τῷ δ' ἄρ' ὑπὸ μήτηρ μοῦνον τέκεν Ἰλιονῆα.</line><line>τὸν τόθ' ὑπ' ὀφρύος οὖτα κατ' ὀφθαλμοῖο θέμεθλα,</line><line>ἐκ δ' ὦσε γλήνην: δόρυ δ' ὀφθαλμοῖο διὰ πρὸ</line><line>καὶ διὰ ἰνίου ἦλθεν, ὃ δ' ἕζετο χεῖρε πετάσσας</line><line>ἄμφω: Πηνέλεως δὲ ἐρυσσάμενος ξίφος ὀξὺ</line><line>αὐχένα μέσσον ἔλασσεν, ἀπήραξεν δὲ χαμᾶζε</line><line>αὐτῇ σὺν πήληκι κάρη: ἔτι δ' ὄβριμον ἔγχος</line><line>ἦεν ἐν ὀφθαλμῷ: ὃ δὲ φὴ κώδειαν ἀνασχὼν</line><line>πέφραδέ τε Τρώεσσι καὶ εὐχόμενος ἔπος ηὔδα:</line><line>εἰπέμεναί μοι Τρῶες ἀγαυοῦ Ἰλιονῆος</line><line>πατρὶ φίλῳ καὶ μητρὶ γοήμεναι ἐν μεγάροισιν:</line><line>οὐδὲ γὰρ ἣ Προμάχοιο δάμαρ Ἀλεγηνορίδαο</line><line>ἀνδρὶ φίλῳ ἐλθόντι γανύσσεται, ὁππότε κεν δὴ</line><line>ἐκ Τροίης σὺν νηυσὶ νεώμεθα κοῦροι Ἀχαιῶν.</line><line>ὣς φάτο, τοὺς δ' ἄρα πάντας ὑπὸ τρόμος ἔλλαβε γυῖα,</line><line>πάπτηνεν δὲ ἕκαστος ὅπῃ φύγοι αἰπὺν ὄλεθρον.</line><line>ἔσπετε νῦν μοι Μοῦσαι Ὀλύμπια δώματ' ἔχουσαι</line><line>ὅς τις δὴ πρῶτος βροτόεντ' ἀνδράγρι' Ἀχαιῶν</line><line>ἤρατ', ἐπεί ῥ' ἔκλινε μάχην κλυτὸς ἐννοσίγαιος.</line><line>Αἴας ῥα πρῶτος Τελαμώνιος Ὕρτιον οὖτα</line><line>Γυρτιάδην Μυσῶν ἡγήτορα καρτεροθύμων:</line><line>Φάλκην δ' Ἀντίλοχος καὶ Μέρμερον ἐξενάριξε:</line><line>Μηριόνης δὲ Μόρυν τε καὶ Ἱπποτίωνα κατέκτα,</line><line>Τεῦκρος δὲ Προθόωνά τ' ἐνήρατο καὶ Περιφήτην:</line><line>Ἀτρεΐδης δ' ἄρ' ἔπειθ' Ὑπερήνορα ποιμένα λαῶν</line><line>οὖτα κατὰ λαπάρην, διὰ δ' ἔντερα χαλκὸς ἄφυσσε</line><line>δῃώσας: ψυχὴ δὲ κατ' οὐταμένην ὠτειλὴν</line><line>ἔσσυτ' ἐπειγομένη, τὸν δὲ σκότος ὄσσε κάλυψε.</line><line>πλείστους δ' Αἴας εἷλεν Ὀϊλῆος ταχὺς υἱός:</line><line>οὐ γάρ οἵ τις ὁμοῖος ἐπισπέσθαι ποσὶν ἦεν</line><line>ἀνδρῶν τρεσσάντων, ὅτε τε Ζεὺς ἐν φόβον ὄρσῃ.</line><line>αὐτὰρ ἐπεὶ διά τε σκόλοπας καὶ τάφρον ἔβησαν</line><line>φεύγοντες, πολλοὶ δὲ δάμεν Δαναῶν ὑπὸ χερσίν,</line><line>οἳ μὲν δὴ παρ' ὄχεσφιν ἐρητύοντο μένοντες</line><line>χλωροὶ ὑπαὶ δείους πεφοβημένοι: ἔγρετο δὲ Ζεὺς</line><line>Ἴδης ἐν κορυφῇσι παρὰ χρυσοθρόνου Ἥρης,</line><line>στῆ δ' ἄρ' ἀναΐξας, ἴδε δὲ Τρῶας καὶ Ἀχαιοὺς</line><line>τοὺς μὲν ὀρινομένους, τοὺς δὲ κλονέοντας ὄπισθεν</line><line>Ἀργείους, μετὰ δέ σφι Ποσειδάωνα ἄνακτα:</line><line>Ἕκτορα δ' ἐν πεδίῳ ἴδε κείμενον, ἀμφὶ δ' ἑταῖροι</line><line>εἵαθ', ὃ δ' ἀργαλέῳ ἔχετ' ἄσθματι κῆρ ἀπινύσσων</line><line>αἷμ' ἐμέων, ἐπεὶ οὔ μιν ἀφαυρότατος βάλ' Ἀχαιῶν.</line><line>τὸν δὲ ἰδὼν ἐλέησε πατὴρ ἀνδρῶν τε θεῶν τε,</line><line>δεινὰ δ' ὑπόδρα ἰδὼν Ἥρην πρὸς μῦθον ἔειπεν:</line><line>ἦ μάλα δὴ κακότεχνος ἀμήχανε σὸς δόλος Ἥρη</line><line>Ἕκτορα δῖον ἔπαυσε μάχης, ἐφόβησε δὲ λαούς.</line><line>οὐ μὰν οἶδ' εἰ αὖτε κακορραφίης ἀλεγεινῆς</line><line>πρώτη ἐπαύρηαι καί σε πληγῇσιν ἱμάσσω.</line><line>ἦ οὐ μέμνῃ ὅτε τ' ἐκρέμω ὑψόθεν, ἐκ δὲ ποδοῖιν</line><line>ἄκμονας ἧκα δύω, περὶ χερσὶ δὲ δεσμὸν ἴηλα</line><line>χρύσεον ἄρρηκτον; σὺ δ' ἐν αἰθέρι καὶ νεφέλῃσιν</line><line>ἐκρέμω: ἠλάστεον δὲ θεοὶ κατὰ μακρὸν Ὄλυμπον,</line><line>λῦσαι δ' οὐκ ἐδύναντο παρασταδόν: ὃν δὲ λάβοιμι</line><line>ῥίπτασκον τεταγὼν ἀπὸ βηλοῦ ὄφρ' ἂν ἵκηται</line><line>γῆν ὀλιγηπελέων: ἐμὲ δ' οὐδ' ὧς θυμὸν ἀνίει</line><line>ἀζηχὴς ὀδύνη Ἡρακλῆος θείοιο,</line><line>τὸν σὺ ξὺν Βορέῃ ἀνέμῳ πεπιθοῦσα θυέλλας</line><line>πέμψας ἐπ' ἀτρύγετον πόντον κακὰ μητιόωσα,</line><line>καί μιν ἔπειτα Κόων δ' εὖ ναιομένην ἀπένεικας.</line><line>τὸν μὲν ἐγὼν ἔνθεν ῥυσάμην καὶ ἀνήγαγον αὖτις</line><line>Ἄργος ἐς ἱππόβοτον καὶ πολλά περ ἀθλήσαντα.</line><line>τῶν σ' αὖτις μνήσω ἵν' ἀπολλήξῃς ἀπατάων,</line><line>ὄφρα ἴδῃ ἤν τοι χραίσμῃ φιλότης τε καὶ εὐνή,</line><line>ἣν ἐμίγης ἐλθοῦσα θεῶν ἄπο καί μ' ἀπάτησας.</line><line>ὣς φάτο, ῥίγησεν δὲ βοῶπις πότνια Ἥρη,</line><line>καί μιν φωνήσασ' ἔπεα πτερόεντα προσηύδα:</line><line>ἴστω νῦν τόδε Γαῖα καὶ Οὐρανὸς εὐρὺς ὕπερθε</line><line>καὶ τὸ κατειβόμενον Στυγὸς ὕδωρ, ὅς τε μέγιστος</line><line>ὅρκος δεινότατός τε πέλει μακάρεσσι θεοῖσι,</line><line>σή θ' ἱερὴ κεφαλὴ καὶ νωΐτερον λέχος αὐτῶν</line><line>κουρίδιον, τὸ μὲν οὐκ ἂν ἐγώ ποτε μὰψ ὀμόσαιμι:</line><line>μὴ δι' ἐμὴν ἰότητα Ποσειδάων ἐνοσίχθων</line><line>πημαίνει Τρῶάς τε καὶ Ἕκτορα, τοῖσι δ' ἀρήγει,</line><line>ἀλλά που αὐτὸν θυμὸς ἐποτρύνει καὶ ἀνώγει,</line><line>τειρομένους δ' ἐπὶ νηυσὶν ἰδὼν ἐλέησεν Ἀχαιούς.</line><line>αὐτάρ τοι καὶ κείνῳ ἐγὼ παραμυθησαίμην</line><line>τῇ ἴμεν ᾗ κεν δὴ σὺ κελαινεφὲς ἡγεμονεύῃς.</line><line>ὣς φάτο, μείδησεν δὲ πατὴρ ἀνδρῶν τε θεῶν τε,</line><line>καί μιν ἀμειβόμενος ἔπεα πτερόεντα προσηύδα:</line><line>εἰ μὲν δὴ σύ γ' ἔπειτα βοῶπις πότνια Ἥρη</line><line>ἶσον ἐμοὶ φρονέουσα μετ' ἀθανάτοισι καθίζοις,</line><line>τώ κε Ποσειδάων γε, καὶ εἰ μάλα βούλεται ἄλλῃ,</line><line>αἶψα μεταστρέψειε νόον μετὰ σὸν καὶ ἐμὸν κῆρ.</line><line>ἀλλ' εἰ δή ῥ' ἐτεόν γε καὶ ἀτρεκέως ἀγορεύεις,</line><line>ἔρχεο νῦν μετὰ φῦλα θεῶν, καὶ δεῦρο κάλεσσον</line><line>Ἶρίν τ' ἐλθέμεναι καὶ Ἀπόλλωνα κλυτότοξον,</line><line>ὄφρ' ἣ μὲν μετὰ λαὸν Ἀχαιῶν χαλκοχιτώνων</line><line>ἔλθῃ, καὶ εἴπῃσι Ποσειδάωνι ἄνακτι</line><line>παυσάμενον πολέμοιο τὰ ἃ πρὸς δώμαθ' ἱκέσθαι,</line><line>Ἕκτορα δ' ὀτρύνῃσι μάχην ἐς Φοῖβος Ἀπόλλων,</line><line>αὖτις δ' ἐμπνεύσῃσι μένος, λελάθῃ δ' ὀδυνάων</line><line>αἳ νῦν μιν τείρουσι κατὰ φρένας, αὐτὰρ Ἀχαιοὺς</line><line>αὖτις ἀποστρέψῃσιν ἀνάλκιδα φύζαν ἐνόρσας,</line><line>φεύγοντες δ' ἐν νηυσὶ πολυκλήϊσι πέσωσι</line><line>Πηλεΐδεω Ἀχιλῆος: ὃ δ' ἀνστήσει ὃν ἑταῖρον</line><line>Πάτροκλον: τὸν δὲ κτενεῖ ἔγχεϊ φαίδιμος Ἕκτωρ</line><line>Ἰλίου προπάροιθε πολέας ὀλέσαντ' αἰζηοὺς</line><line>τοὺς ἄλλους, μετὰ δ' υἱὸν ἐμὸν Σαρπηδόνα δῖον.</line><line>τοῦ δὲ χολωσάμενος κτενεῖ Ἕκτορα δῖος Ἀχιλλεύς.</line><line>ἐκ τοῦ δ' ἄν τοι ἔπειτα παλίωξιν παρὰ νηῶν</line><line>αἰὲν ἐγὼ τεύχοιμι διαμπερὲς εἰς ὅ κ' Ἀχαιοὶ</line><line>Ἴλιον αἰπὺ ἕλοιεν Ἀθηναίης διὰ βουλάς.</line><line>τὸ πρὶν δ' οὔτ' ἄρ' ἐγὼ παύω χόλον οὔτέ τιν' ἄλλον</line><line>ἀθανάτων Δαναοῖσιν ἀμυνέμεν ἐνθάδ' ἐάσω</line><line>πρίν γε τὸ Πηλεΐδαο τελευτηθῆναι ἐέλδωρ,</line><line>ὥς οἱ ὑπέστην πρῶτον, ἐμῷ δ' ἐπένευσα κάρητι,</line><line>ἤματι τῷ ὅτ' ἐμεῖο θεὰ Θέτις ἥψατο γούνων,</line><line>λισσομένη τιμῆσαι Ἀχιλλῆα πτολίπορθον.</line><line>ὣς ἔφατ', οὐδ' ἀπίθησε θεὰ λευκώλενος Ἥρη,</line><line>βῆ δ' ἐξ Ἰδαίων ὀρέων ἐς μακρὸν Ὄλυμπον.</line><line>ὡς δ' ὅτ' ἂν ἀΐξῃ νόος ἀνέρος, ὅς τ' ἐπὶ πολλὴν</line><line>γαῖαν ἐληλουθὼς φρεσὶ πευκαλίμῃσι νοήσῃ</line><line>ἔνθ' εἴην ἢ ἔνθα, μενοινήῃσί τε πολλά,</line><line>ὣς κραιπνῶς μεμαυῖα διέπτατο πότνια Ἥρη:</line><line>ἵκετο δ' αἰπὺν Ὄλυμπον, ὁμηγερέεσσι δ' ἐπῆλθεν</line><line>ἀθανάτοισι θεοῖσι Διὸς δόμῳ: οἳ δὲ ἰδόντες</line><line>πάντες ἀνήϊξαν καὶ δεικανόωντο δέπασσιν.</line><line>ἣ δ' ἄλλους μὲν ἔασε, Θέμιστι δὲ καλλιπαρῄῳ</line><line>δέκτο δέπας: πρώτη γὰρ ἐναντίη ἦλθε θέουσα,</line><line>καί μιν φωνήσασ' ἔπεα πτερόεντα προσηύδα:</line><line>Ἥρη τίπτε βέβηκας; ἀτυζομένῃ δὲ ἔοικας:</line><line>ἦ μάλα δή σ' ἐφόβησε Κρόνου πάϊς, ὅς τοι ἀκοίτης.</line><line>τὴν δ' ἠμείβετ' ἔπειτα θεὰ λευκώλενος Ἥρη:</line><line>μή με θεὰ Θέμι ταῦτα διείρεο: οἶσθα καὶ αὐτὴ</line><line>οἷος κείνου θυμὸς ὑπερφίαλος καὶ ἀπηνής.</line><line>ἀλλὰ σύ γ' ἄρχε θεοῖσι δόμοις ἔνι δαιτὸς ἐΐσης:</line><line>ταῦτα δὲ καὶ μετὰ πᾶσιν ἀκούσεαι ἀθανάτοισιν</line><line>οἷα Ζεὺς κακὰ ἔργα πιφαύσκεται: οὐδέ τί φημι</line><line>πᾶσιν ὁμῶς θυμὸν κεχαρησέμεν, οὔτε βροτοῖσιν</line><line>οὔτε θεοῖς, εἴ πέρ τις ἔτι νῦν δαίνυται εὔφρων.</line><line>ἣ μὲν ἄρ' ὣς εἰποῦσα καθέζετο πότνια Ἥρη,</line><line>ὄχθησαν δ' ἀνὰ δῶμα Διὸς θεοί: ἣ δ' ἐγέλασσε</line><line>χείλεσιν, οὐδὲ μέτωπον ἐπ' ὀφρύσι κυανέῃσιν</line><line>ἰάνθη: πᾶσιν δὲ νεμεσσηθεῖσα μετηύδα:</line><line>νήπιοι οἳ Ζηνὶ μενεαίνομεν ἀφρονέοντες:</line><line>ἦ ἔτι μιν μέμαμεν καταπαυσέμεν ἆσσον ἰόντες</line><line>ἢ ἔπει ἠὲ βίῃ: ὃ δ' ἀφήμενος οὐκ ἀλεγίζει</line><line>οὐδ' ὄθεται: φησὶν γὰρ ἐν ἀθανάτοισι θεοῖσι</line><line>κάρτεΐ τε σθένεΐ τε διακριδὸν εἶναι ἄριστος.</line><line>τὼ ἔχεθ' ὅττί κεν ὔμμι κακὸν πέμπῃσιν ἑκάστῳ.</line><line>ἤδη γὰρ νῦν ἔλπομ' Ἄρηΐ γε πῆμα τετύχθαι:</line><line>υἱὸς γάρ οἱ ὄλωλε μάχῃ ἔνι φίλτατος ἀνδρῶν</line><line>Ἀσκάλαφος, τόν φησιν ὃν ἔμμεναι ὄβριμος Ἄρης.</line><line>ὣς ἔφατ', αὐτὰρ Ἄρης θαλερὼ πεπλήγετο μηρὼ</line><line>χερσὶ καταπρηνέσσ', ὀλοφυρόμενος δ' ἔπος ηὔδα:</line><line>μὴ νῦν μοι νεμεσήσετ' Ὀλύμπια δώματ' ἔχοντες</line><line>τίσασθαι φόνον υἷος ἰόντ' ἐπὶ νῆας Ἀχαιῶν,</line><line>εἴ πέρ μοι καὶ μοῖρα Διὸς πληγέντι κεραυνῷ</line><line>κεῖσθαι ὁμοῦ νεκύεσσι μεθ' αἵματι καὶ κονίῃσιν.</line><line>ὣς φάτο, καί ῥ' ἵππους κέλετο Δεῖμόν τε Φόβον τε</line><line>ζευγνύμεν, αὐτὸς δ' ἔντε' ἐδύσετο παμφανόωντα.</line><line>ἔνθά κ' ἔτι μείζων τε καὶ ἀργαλεώτερος ἄλλος</line><line>πὰρ Διὸς ἀθανάτοισι χόλος καὶ μῆνις ἐτύχθη,</line><line>εἰ μὴ Ἀθήνη πᾶσι περιδείσασα θεοῖσιν</line><line>ὦρτο διὲκ προθύρου, λίπε δὲ θρόνον ἔνθα θάασσε,</line><line>τοῦ δ' ἀπὸ μὲν κεφαλῆς κόρυθ' εἵλετο καὶ σάκος ὤμων,</line><line>ἔγχος δ' ἔστησε στιβαρῆς ἀπὸ χειρὸς ἑλοῦσα</line><line>χάλκεον: ἣ δ' ἐπέεσσι καθάπτετο θοῦρον Ἄρηα:</line><line>μαινόμενε φρένας ἠλὲ διέφθορας: ἦ νύ τοι αὔτως</line><line>οὔατ' ἀκουέμεν ἐστί, νόος δ' ἀπόλωλε καὶ αἰδώς.</line><line>οὐκ ἀΐεις ἅ τέ φησι θεὰ λευκώλενος Ἥρη</line><line>ἣ δὴ νῦν πὰρ Ζηνὸς Ὀλυμπίου εἰλήλουθεν;</line><line>ἦ ἐθέλεις αὐτὸς μὲν ἀναπλήσας κακὰ πολλὰ</line><line>ἂψ ἴμεν Οὔλυμπον δὲ καὶ ἀχνύμενός περ ἀνάγκῃ,</line><line>αὐτὰρ τοῖς ἄλλοισι κακὸν μέγα πᾶσι φυτεῦσαι;</line><line>αὐτίκα γὰρ Τρῶας μὲν ὑπερθύμους καὶ Ἀχαιοὺς</line><line>λείψει, ὃ δ' ἡμέας εἶσι κυδοιμήσων ἐς Ὄλυμπον,</line><line>μάρψει δ' ἑξείης ὅς τ' αἴτιος ὅς τε καὶ οὐκί.</line><line>τώ σ' αὖ νῦν κέλομαι μεθέμεν χόλον υἷος ἑῆος:</line><line>ἤδη γάρ τις τοῦ γε βίην καὶ χεῖρας ἀμείνων</line><line>ἢ πέφατ', ἢ καὶ ἔπειτα πεφήσεται: ἀργαλέον δὲ</line><line>πάντων ἀνθρώπων ῥῦσθαι γενεήν τε τόκον τε.</line><line>ὣς εἰποῦσ' ἵδρυσε θρόνῳ ἔνι θοῦρον Ἄρηα.</line><line>Ἥρη δ' Ἀπόλλωνα καλέσσατο δώματος ἐκτὸς</line><line>Ἶρίν θ', ἥ τε θεοῖσι μετάγγελος ἀθανάτοισι,</line><line>καί σφεας φωνήσασ' ἔπεα πτερόεντα προσηύδα:</line><line>Ζεὺς σφὼ εἰς Ἴδην κέλετ' ἐλθέμεν ὅττι τάχιστα:</line><line>αὐτὰρ ἐπὴν ἔλθητε, Διός τ' εἰς ὦπα ἴδησθε,</line><line>ἕρδειν ὅττί κε κεῖνος ἐποτρύνῃ καὶ ἀνώγῃ.</line><line>ἣ μὲν ἄρ' ὣς εἰποῦσα πάλιν κίε πότνια Ἥρη,</line><line>ἕζετο δ' εἰνὶ θρόνῳ: τὼ δ' ἀΐξαντε πετέσθην.</line><line>Ἴδην δ' ἵκανον πολυπίδακα μητέρα θηρῶν,</line><line>εὗρον δ' εὐρύοπα Κρονίδην ἀνὰ Γαργάρῳ ἄκρῳ</line><line>ἥμενον: ἀμφὶ δέ μιν θυόεν νέφος ἐστεφάνωτο.</line><line>τὼ δὲ πάροιθ' ἐλθόντε Διὸς νεφεληγερέταο</line><line>στήτην: οὐδέ σφωϊν ἰδὼν ἐχολώσατο θυμῷ,</line><line>ὅττί οἱ ὦκ' ἐπέεσσι φίλης ἀλόχοιο πιθέσθην.</line><line>Ἶριν δὲ προτέρην ἔπεα πτερόεντα προσηύδα:</line><line>βάσκ' ἴθι Ἶρι ταχεῖα, Ποσειδάωνι ἄνακτι</line><line>πάντα τάδ' ἀγγεῖλαι, μὴ δὲ ψευδάγγελος εἶναι.</line><line>παυσάμενόν μιν ἄνωχθι μάχης ἠδὲ πτολέμοιο</line><line>ἔρχεσθαι μετὰ φῦλα θεῶν ἢ εἰς ἅλα δῖαν.</line><line>εἰ δέ μοι οὐκ ἐπέεσσ' ἐπιπείσεται, ἀλλ' ἀλογήσει,</line><line>φραζέσθω δὴ ἔπειτα κατὰ φρένα καὶ κατὰ θυμὸν</line><line>μή μ' οὐδὲ κρατερός περ ἐὼν ἐπιόντα ταλάσσῃ</line><line>μεῖναι, ἐπεί εὑ φημὶ βίῃ πολὺ φέρτερος εἶναι</line><line>καὶ γενεῇ πρότερος: τοῦ δ' οὐκ ὄθεται φίλον ἦτορ</line><line>ἶσον ἐμοὶ φάσθαι, τόν τε στυγέουσι καὶ ἄλλοι.</line><line>ὣς ἔφατ', οὐδ' ἀπίθησε ποδήνεμος ὠκέα Ἶρις,</line><line>βῆ δὲ κατ' Ἰδαίων ὀρέων εἰς Ἴλιον ἱρήν.</line><line>ὡς δ' ὅτ' ἂν ἐκ νεφέων πτῆται νιφὰς ἠὲ χάλαζα</line><line>ψυχρὴ ὑπὸ ῥιπῆς αἰθρηγενέος Βορέαο,</line><line>ὣς κραιπνῶς μεμαυῖα διέπτατο ὠκέα Ἶρις,</line><line>ἀγχοῦ δ' ἱσταμένη προσέφη κλυτὸν ἐννοσίγαιον:</line><line>ἀγγελίην τινά τοι γαιήοχε κυανοχαῖτα</line><line>ἦλθον δεῦρο φέρουσα παραὶ Διὸς αἰγιόχοιο.</line><line>παυσάμενόν σ' ἐκέλευσε μάχης ἠδὲ πτολέμοιο</line><line>ἔρχεσθαι μετὰ φῦλα θεῶν ἢ εἰς ἅλα δῖαν.</line><line>εἰ δέ οἱ οὐκ ἐπέεσσ' ἐπιπείσεαι, ἀλλ' ἀλογήσεις,</line><line>ἠπείλει καὶ κεῖνος ἐναντίβιον πολεμίξων</line><line>ἐνθάδ' ἐλεύσεσθαι: σὲ δ' ὑπεξαλέασθαι ἄνωγε</line><line>χεῖρας, ἐπεὶ σέο φησὶ βίῃ πολὺ φέρτερος εἶναι</line><line>καὶ γενεῇ πρότερος: σὸν δ' οὐκ ὄθεται φίλον ἦτορ</line><line>ἶσόν οἱ φάσθαι, τόν τε στυγέουσι καὶ ἄλλοι.</line><line>τὴν δὲ μέγ' ὀχθήσας προσέφη κλυτὸς ἐννοσίγαιος:</line><line>ὢ πόποι ἦ ῥ' ἀγαθός περ ἐὼν ὑπέροπλον ἔειπεν</line><line>εἴ μ' ὁμότιμον ἐόντα βίῃ ἀέκοντα καθέξει.</line><line>τρεῖς γάρ τ' ἐκ Κρόνου εἰμὲν ἀδελφεοὶ οὓς τέκετο Ῥέα</line><line>Ζεὺς καὶ ἐγώ, τρίτατος δ' Ἀΐδης ἐνέροισιν ἀνάσσων.</line><line>τριχθὰ δὲ πάντα δέδασται, ἕκαστος δ' ἔμμορε τιμῆς:</line><line>ἤτοι ἐγὼν ἔλαχον πολιὴν ἅλα ναιέμεν αἰεὶ</line><line>παλλομένων, Ἀΐδης δ' ἔλαχε ζόφον ἠερόεντα,</line><line>Ζεὺς δ' ἔλαχ' οὐρανὸν εὐρὺν ἐν αἰθέρι καὶ νεφέλῃσι:</line><line>γαῖα δ' ἔτι ξυνὴ πάντων καὶ μακρὸς Ὄλυμπος.</line><line>τώ ῥα καὶ οὔ τι Διὸς βέομαι φρεσίν, ἀλλὰ ἕκηλος</line><line>καὶ κρατερός περ ἐὼν μενέτω τριτάτῃ ἐνὶ μοίρῃ.</line><line>χερσὶ δὲ μή τί με πάγχυ κακὸν ὣς δειδισσέσθω:</line><line>θυγατέρεσσιν γάρ τε καὶ υἱάσι βέλτερον εἴη</line><line>ἐκπάγλοις ἐπέεσσιν ἐνισσέμεν οὓς τέκεν αὐτός,</line><line>οἵ ἑθεν ὀτρύνοντος ἀκούσονται καὶ ἀνάγκῃ.</line><line>τὸν δ' ἠμείβετ' ἔπειτα ποδήνεμος ὠκέα Ἶρις:</line><line>οὕτω γὰρ δή τοι γαιήοχε κυανοχαῖτα</line><line>τόνδε φέρω Διὶ μῦθον ἀπηνέα τε κρατερόν τε,</line><line>ἦ τι μεταστρέψεις; στρεπταὶ μέν τε φρένες ἐσθλῶν.</line><line>οἶσθ' ὡς πρεσβυτέροισιν Ἐρινύες αἰὲν ἕπονται.</line><line>τὴν δ' αὖτε προσέειπε Ποσειδάων ἐνοσίχθων:</line><line>Ἶρι θεὰ μάλα τοῦτο ἔπος κατὰ μοῖραν ἔειπες:</line><line>ἐσθλὸν καὶ τὸ τέτυκται ὅτ' ἄγγελος αἴσιμα εἰδῇ.</line><line>ἀλλὰ τόδ' αἰνὸν ἄχος κραδίην καὶ θυμὸν ἱκάνει</line><line>ὁππότ' ἂν ἰσόμορον καὶ ὁμῇ πεπρωμένον αἴσῃ</line><line>νεικείειν ἐθέλῃσι χολωτοῖσιν ἐπέεσσιν.</line><line>ἀλλ' ἤτοι νῦν μέν κε νεμεσσηθεὶς ὑποείξω:</line><line>ἄλλο δέ τοι ἐρέω, καὶ ἀπειλήσω τό γε θυμῷ:</line><line>αἴ κεν ἄνευ ἐμέθεν καὶ Ἀθηναίης ἀγελείης</line><line>Ἥρης Ἑρμείω τε καὶ Ἡφαίστοιο ἄνακτος</line><line>Ἰλίου αἰπεινῆς πεφιδήσεται, οὐδ' ἐθελήσει</line><line>ἐκπέρσαι, δοῦναι δὲ μέγα κράτος Ἀργείοισιν,</line><line>ἴστω τοῦθ' ὅτι νῶϊν ἀνήκεστος χόλος ἔσται.</line><line>ὣς εἰπὼν λίπε λαὸν Ἀχαιϊκὸν ἐννοσίγαιος,</line><line>δῦνε δὲ πόντον ἰών, πόθεσαν δ' ἥρωες Ἀχαιοί.</line><line>καὶ τότ' Ἀπόλλωνα προσέφη νεφεληγερέτα Ζεύς:</line><line>ἔρχεο νῦν φίλε Φοῖβε μεθ' Ἕκτορα χαλκοκορυστήν:</line><line>ἤδη μὲν γάρ τοι γαιήοχος ἐννοσίγαιος</line><line>οἴχεται εἰς ἅλα δῖαν ἀλευάμενος χόλον αἰπὺν</line><line>ἡμέτερον: μάλα γάρ κε μάχης ἐπύθοντο καὶ ἄλλοι,</line><line>οἵ περ ἐνέρτεροί εἰσι θεοὶ Κρόνον ἀμφὶς ἐόντες.</line><line>ἀλλὰ τόδ' ἠμὲν ἐμοὶ πολὺ κέρδιον ἠδέ οἱ αὐτῷ</line><line>ἔπλετο, ὅττι πάροιθε νεμεσσηθεὶς ὑπόειξε</line><line>χεῖρας ἐμάς, ἐπεὶ οὔ κεν ἀνιδρωτί γ' ἐτελέσθη.</line><line>ἀλλὰ σύ γ' ἐν χείρεσσι λάβ' αἰγίδα θυσσανόεσσαν,</line><line>τῇ μάλ' ἐπισσείων φοβέειν ἥρωας Ἀχαιούς:</line><line>σοὶ δ' αὐτῷ μελέτω ἑκατηβόλε φαίδιμος Ἕκτωρ:</line><line>τόφρα γὰρ οὖν οἱ ἔγειρε μένος μέγα, ὄφρ' ἂν Ἀχαιοὶ</line><line>φεύγοντες νῆάς τε καὶ Ἑλλήσποντον ἵκωνται.</line><line>κεῖθεν δ' αὐτὸς ἐγὼ φράσομαι ἔργον τε ἔπος τε,</line><line>ὥς κε καὶ αὖτις Ἀχαιοὶ ἀναπνεύσωσι πόνοιο.</line><line>ὣς ἔφατ', οὐδ' ἄρα πατρὸς ἀνηκούστησεν Ἀπόλλων,</line><line>βῆ δὲ κατ' Ἰδαίων ὀρέων ἴρηκι ἐοικὼς</line><line>ὠκέϊ φασσοφόνῳ, ὅς τ' ὤκιστος πετεηνῶν.</line><line>εὗρ' υἱὸν Πριάμοιο δαΐφρονος Ἕκτορα δῖον</line><line>ἥμενον, οὐδ' ἔτι κεῖτο, νέον δ' ἐσαγείρετο θυμόν,</line><line>ἀμφὶ ἓ γιγνώσκων ἑτάρους: ἀτὰρ ἆσθμα καὶ ἱδρὼς</line><line>παύετ', ἐπεί μιν ἔγειρε Διὸς νόος αἰγιόχοιο.</line><line>ἀγχοῦ δ' ἱστάμενος προσέφη ἑκάεργος Ἀπόλλων:</line><line>Ἕκτορ υἱὲ Πριάμοιο, τί ἢ δὲ σὺ νόσφιν ἀπ' ἄλλων</line><line>ἧσ' ὀλιγηπελέων; ἦ πού τί σε κῆδος ἱκάνει;</line><line>τὸν δ' ὀλιγοδρανέων προσέφη κορυθαίολος Ἕκτωρ:</line><line>τίς δὲ σύ ἐσσι φέριστε θεῶν ὅς μ' εἴρεαι ἄντην;</line><line>οὐκ ἀΐεις ὅ με νηυσὶν ἔπι πρυμνῇσιν Ἀχαιῶν</line><line>οὓς ἑτάρους ὀλέκοντα βοὴν ἀγαθὸς βάλεν Αἴας</line><line>χερμαδίῳ πρὸς στῆθος, ἔπαυσε δὲ θούριδος ἀλκῆς;</line><line>καὶ δὴ ἔγωγ' ἐφάμην νέκυας καὶ δῶμ' Ἀΐδαο</line><line>ἤματι τῷδ' ἵξεσθαι, ἐπεὶ φίλον ἄϊον ἦτορ.</line><line>τὸν δ' αὖτε προσέειπεν ἄναξ ἑκάεργος Ἀπόλλων:</line><line>θάρσει νῦν: τοῖόν τοι ἀοσσητῆρα Κρονίων</line><line>ἐξ Ἴδης προέηκε παρεστάμεναι καὶ ἀμύνειν</line><line>Φοῖβον Ἀπόλλωνα χρυσάορον, ὅς σε πάρος περ</line><line>ῥύομ', ὁμῶς αὐτόν τε καὶ αἰπεινὸν πτολίεθρον.</line><line>ἀλλ' ἄγε νῦν ἱππεῦσιν ἐπότρυνον πολέεσσι</line><line>νηυσὶν ἔπι γλαφυρῇσιν ἐλαυνέμεν ὠκέας ἵππους:</line><line>αὐτὰρ ἐγὼ προπάροιθε κιὼν ἵπποισι κέλευθον</line><line>πᾶσαν λειανέω, τρέψω δ' ἥρωας Ἀχαιούς.</line><line>ὣς εἰπὼν ἔμπνευσε μένος μέγα ποιμένι λαῶν.</line><line>ὡς δ' ὅτε τις στατὸς ἵππος ἀκοστήσας ἐπὶ φάτνῃ</line><line>δεσμὸν ἀπορρήξας θείῃ πεδίοιο κροαίνων</line><line>εἰωθὼς λούεσθαι ἐϋρρεῖος ποταμοῖο</line><line>κυδιόων: ὑψοῦ δὲ κάρη ἔχει, ἀμφὶ δὲ χαῖται</line><line>ὤμοις ἀΐσσονται: ὃ δ' ἀγλαΐηφι πεποιθὼς</line><line>ῥίμφά ἑ γοῦνα φέρει μετά τ' ἤθεα καὶ νομὸν ἵππων:</line><line>ὣς Ἕκτωρ λαιψηρὰ πόδας καὶ γούνατ' ἐνώμα</line><line>ὀτρύνων ἱππῆας, ἐπεὶ θεοῦ ἔκλυεν αὐδήν.</line><line>οἳ δ' ὥς τ' ἢ ἔλαφον κεραὸν ἢ ἄγριον αἶγα</line><line>ἐσσεύαντο κύνες τε καὶ ἀνέρες ἀγροιῶται:</line><line>τὸν μέν τ' ἠλίβατος πέτρη καὶ δάσκιος ὕλη</line><line>εἰρύσατ', οὐδ' ἄρα τέ σφι κιχήμεναι αἴσιμον ἦεν:</line><line>τῶν δέ θ' ὑπὸ ἰαχῆς ἐφάνη λὶς ἠϋγένειος</line><line>εἰς ὁδόν, αἶψα δὲ πάντας ἀπέτραπε καὶ μεμαῶτας:</line><line>ὣς Δαναοὶ εἷος μὲν ὁμιλαδὸν αἰὲν ἕποντο</line><line>νύσσοντες ξίφεσίν τε καὶ ἔγχεσιν ἀμφιγύοισιν:</line><line>αὐτὰρ ἐπεὶ ἴδον Ἕκτορ' ἐποιχόμενον στίχας ἀνδρῶν</line><line>τάρβησαν, πᾶσιν δὲ παραὶ ποσὶ κάππεσε θυμός.</line><line>τοῖσι δ' ἔπειτ' ἀγόρευε Θόας Ἀνδραίμονος υἱός,</line><line>Αἰτωλῶν ὄχ' ἄριστος ἐπιστάμενος μὲν ἄκοντι</line><line>ἐσθλὸς δ' ἐν σταδίῃ: ἀγορῇ δέ ἑ παῦροι Ἀχαιῶν</line><line>νίκων, ὁππότε κοῦροι ἐρίσσειαν περὶ μύθων:</line><line>ὅ σφιν ἐϋφρονέων ἀγορήσατο καὶ μετέειπεν:</line><line>ὢ πόποι ἦ μέγα θαῦμα τόδ' ὀφθαλμοῖσιν ὁρῶμαι,</line><line>οἷον δ' αὖτ' ἐξαῦτις ἀνέστη κῆρας ἀλύξας</line><line>Ἕκτωρ: ἦ θήν μιν μάλα ἔλπετο θυμὸς ἑκάστου</line><line>χερσὶν ὑπ' Αἴαντος θανέειν Τελαμωνιάδαο.</line><line>ἀλλά τις αὖτε θεῶν ἐρρύσατο καὶ ἐσάωσεν</line><line>Ἕκτορ', ὃ δὴ πολλῶν Δαναῶν ὑπὸ γούνατ' ἔλυσεν,</line><line>ὡς καὶ νῦν ἔσσεσθαι ὀΐομαι: οὐ γὰρ ἄτερ γε</line><line>Ζηνὸς ἐριγδούπου πρόμος ἵσταται ὧδε μενοινῶν.</line><line>ἀλλ' ἄγεθ' ὡς ἂν ἐγὼν εἴπω πειθώμεθα πάντες.</line><line>πληθὺν μὲν ποτὶ νῆας ἀνώξομεν ἀπονέεσθαι:</line><line>αὐτοὶ δ', ὅσσοι ἄριστοι ἐνὶ στρατῷ εὐχόμεθ' εἶναι,</line><line>στήομεν, εἴ κεν πρῶτον ἐρύξομεν ἀντιάσαντες</line><line>δούρατ' ἀνασχόμενοι: τὸν δ' οἴω καὶ μεμαῶτα</line><line>θυμῷ δείσεσθαι Δαναῶν καταδῦναι ὅμιλον.</line><line>ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο:</line><line>οἳ μὲν ἄρ' ἀμφ' Αἴαντα καὶ Ἰδομενῆα ἄνακτα</line><line>Τεῦκρον Μηριόνην τε Μέγην τ' ἀτάλαντον Ἄρηϊ</line><line>ὑσμίνην ἤρτυνον ἀριστῆας καλέσαντες</line><line>Ἕκτορι καὶ Τρώεσσιν ἐναντίον: αὐτὰρ ὀπίσσω</line><line>ἣ πληθὺς ἐπὶ νῆας Ἀχαιῶν ἀπονέοντο.</line><line>Τρῶες δὲ προὔτυψαν ἀολλέες, ἦρχε δ' ἄρ' Ἕκτωρ</line><line>μακρὰ βιβάς: πρόσθεν δὲ κί' αὐτοῦ Φοῖβος Ἀπόλλων</line><line>εἱμένος ὤμοιιν νεφέλην, ἔχε δ' αἰγίδα θοῦριν</line><line>δεινὴν ἀμφιδάσειαν ἀριπρεπέ', ἣν ἄρα χαλκεὺς</line><line>Ἥφαιστος Διὶ δῶκε φορήμεναι ἐς φόβον ἀνδρῶν:</line><line>τὴν ἄρ' ὅ γ' ἐν χείρεσσιν ἔχων ἡγήσατο λαῶν.</line><line>Ἀργεῖοι δ' ὑπέμειναν ἀολλέες, ὦρτο δ' ἀϋτὴ</line><line>ὀξεῖ' ἀμφοτέρωθεν, ἀπὸ νευρῆφι δ' ὀϊστοὶ</line><line>θρῷσκον: πολλὰ δὲ δοῦρα θρασειάων ἀπὸ χειρῶν</line><line>ἄλλα μὲν ἐν χροῒ πήγνυτ' ἀρηϊθόων αἰζηῶν,</line><line>πολλὰ δὲ καὶ μεσσηγὺ πάρος χρόα λευκὸν ἐπαυρεῖν</line><line>ἐν γαίῃ ἵσταντο λιλαιόμενα χροὸς ἆσαι.</line><line>ὄφρα μὲν αἰγίδα χερσὶν ἔχ' ἀτρέμα Φοῖβος Ἀπόλλων,</line><line>τόφρα μάλ' ἀμφοτέρων βέλε' ἥπτετο, πῖπτε δὲ λαός.</line><line>αὐτὰρ ἐπεὶ κατ' ἐνῶπα ἰδὼν Δαναῶν ταχυπώλων</line><line>σεῖσ', ἐπὶ δ' αὐτὸς ἄϋσε μάλα μέγα, τοῖσι δὲ θυμὸν</line><line>ἐν στήθεσσιν ἔθελξε, λάθοντο δὲ θούριδος ἀλκῆς.</line><line>οἳ δ' ὥς τ' ἠὲ βοῶν ἀγέλην ἢ πῶϋ μέγ' οἰῶν</line><line>θῆρε δύω κλονέωσι μελαίνης νυκτὸς ἀμολγῷ</line><line>ἐλθόντ' ἐξαπίνης σημάντορος οὐ παρεόντος,</line><line>ὣς ἐφόβηθεν Ἀχαιοὶ ἀνάλκιδες: ἐν γὰρ Ἀπόλλων</line><line>ἧκε φόβον, Τρωσὶν δὲ καὶ Ἕκτορι κῦδος ὄπαζεν.</line><line>ἔνθα δ' ἀνὴρ ἕλεν ἄνδρα κεδασθείσης ὑσμίνης.</line><line>Ἕκτωρ μὲν Στιχίον τε καὶ Ἀρκεσίλαον ἔπεφνε,</line><line>τὸν μὲν Βοιωτῶν ἡγήτορα χαλκοχιτώνων,</line><line>τὸν δὲ Μενεσθῆος μεγαθύμου πιστὸν ἑταῖρον:</line><line>Αἰνείας δὲ Μέδοντα καὶ Ἴασον ἐξενάριξεν.</line><line>ἤτοι ὃ μὲν νόθος υἱὸς Ὀϊλῆος θείοιο</line><line>ἔσκε Μέδων Αἴαντος ἀδελφεός: αὐτὰρ ἔναιεν</line><line>ἐν Φυλάκῃ γαίης ἄπο πατρίδος ἄνδρα κατακτὰς</line><line>γνωτὸν μητρυιῆς Ἐριώπιδος, ἣν ἔχ' Ὀϊλεύς:</line><line>Ἴασος αὖτ' ἀρχὸς μὲν Ἀθηναίων ἐτέτυκτο,</line><line>υἱὸς δὲ Σφήλοιο καλέσκετο Βουκολίδαο.</line><line>Μηκιστῆ δ' ἕλε Πουλυδάμας, Ἐχίον δὲ Πολίτης</line><line>πρώτῃ ἐν ὑσμίνῃ, Κλονίον δ' ἕλε δῖος Ἀγήνωρ.</line><line>Δηΐοχον δὲ Πάρις βάλε νείατον ὦμον ὄπισθε</line><line>φεύγοντ' ἐν προμάχοισι, διὰ πρὸ δὲ χαλκὸν ἔλασσεν.</line><line>ὄφρ' οἳ τοὺς ἐνάριζον ἀπ' ἔντεα, τόφρα δ' Ἀχαιοὶ</line><line>τάφρῳ καὶ σκολόπεσσιν ἐνιπλήξαντες ὀρυκτῇ</line><line>ἔνθα καὶ ἔνθα φέβοντο, δύοντο δὲ τεῖχος ἀνάγκῃ.</line><line>Ἕκτωρ δὲ Τρώεσσιν ἐκέκλετο μακρὸν ἀΰσας</line><line>νηυσὶν ἐπισσεύεσθαι, ἐᾶν δ' ἔναρα βροτόεντα:</line><line>ὃν δ' ἂν ἐγὼν ἀπάνευθε νεῶν ἑτέρωθι νοήσω,</line><line>αὐτοῦ οἱ θάνατον μητίσομαι, οὐδέ νυ τόν γε</line><line>γνωτοί τε γνωταί τε πυρὸς λελάχωσι θανόντα,</line><line>ἀλλὰ κύνες ἐρύουσι πρὸ ἄστεος ἡμετέροιο.</line><line>ὣς εἰπὼν μάστιγι κατωμαδὸν ἤλασεν ἵππους</line><line>κεκλόμενος Τρώεσσι κατὰ στίχας: οἳ δὲ σὺν αὐτῷ</line><line>πάντες ὁμοκλήσαντες ἔχον ἐρυσάρματας ἵππους</line><line>ἠχῇ θεσπεσίῃ: προπάροιθε δὲ Φοῖβος Ἀπόλλων</line><line>ῥεῖ' ὄχθας καπέτοιο βαθείης ποσσὶν ἐρείπων</line><line>ἐς μέσσον κατέβαλλε, γεφύρωσεν δὲ κέλευθον</line><line>μακρὴν ἠδ' εὐρεῖαν, ὅσον τ' ἐπὶ δουρὸς ἐρωὴ</line><line>γίγνεται, ὁππότ' ἀνὴρ σθένεος πειρώμενος ᾗσι.</line><line>τῇ ῥ' οἵ γε προχέοντο φαλαγγηδόν, πρὸ δ' Ἀπόλλων</line><line>αἰγίδ' ἔχων ἐρίτιμον: ἔρειπε δὲ τεῖχος Ἀχαιῶν</line><line>ῥεῖα μάλ', ὡς ὅτε τις ψάμαθον πάϊς ἄγχι θαλάσσης,</line><line>ὅς τ' ἐπεὶ οὖν ποιήσῃ ἀθύρματα νηπιέῃσιν</line><line>ἂψ αὖτις συνέχευε ποσὶν καὶ χερσὶν ἀθύρων.</line><line>ὥς ῥα σὺ ἤϊε Φοῖβε πολὺν κάματον καὶ ὀϊζὺν</line><line>σύγχεας Ἀργείων, αὐτοῖσι δὲ φύζαν ἐνῶρσας.</line><line>ὣς οἳ μὲν παρὰ νηυσὶν ἐρητύοντο μένοντες,</line><line>ἀλλήλοισί τε κεκλόμενοι καὶ πᾶσι θεοῖσι</line><line>χεῖρας ἀνίσχοντες μεγάλ' εὐχετόωντο ἕκαστος:</line><line>Νέστωρ αὖτε μάλιστα Γερήνιος οὖρος Ἀχαιῶν</line><line>εὔχετο χεῖρ' ὀρέγων εἰς οὐρανὸν ἀστερόεντα:</line><line>Ζεῦ πάτερ εἴ ποτέ τίς τοι ἐν Ἄργεΐ περ πολυπύρῳ</line><line>ἢ βοὸς ἢ οἰὸς κατὰ πίονα μηρία καίων</line><line>εὔχετο νοστῆσαι, σὺ δ' ὑπέσχεο καὶ κατένευσας,</line><line>τῶν μνῆσαι καὶ ἄμυνον Ὀλύμπιε νηλεὲς ἦμαρ,</line><line>μηδ' οὕτω Τρώεσσιν ἔα δάμνασθαι Ἀχαιούς.</line><line>ὣς ἔφατ' εὐχόμενος, μέγα δ' ἔκτυπε μητίετα Ζεύς,</line><line>ἀράων ἀΐων Νηληϊάδαο γέροντος.</line><line>Τρῶες δ' ὡς ἐπύθοντο Διὸς κτύπον αἰγιόχοιο,</line><line>μᾶλλον ἐπ' Ἀργείοισι θόρον, μνήσαντο δὲ χάρμης.</line><line>οἳ δ' ὥς τε μέγα κῦμα θαλάσσης εὐρυπόροιο</line><line>νηὸς ὑπὲρ τοίχων καταβήσεται, ὁππότ' ἐπείγῃ</line><line>ἲς ἀνέμου: ἣ γάρ τε μάλιστά γε κύματ' ὀφέλλει:</line><line>ὣς Τρῶες μεγάλῃ ἰαχῇ κατὰ τεῖχος ἔβαινον,</line><line>ἵππους δ' εἰσελάσαντες ἐπὶ πρύμνῃσι μάχοντο</line><line>ἔγχεσιν ἀμφιγύοις αὐτοσχεδόν, οἳ μὲν ἀφ' ἵππων,</line><line>οἳ δ' ἀπὸ νηῶν ὕψι μελαινάων ἐπιβάντες</line><line>μακροῖσι ξυστοῖσι, τά ῥά σφ' ἐπὶ νηυσὶν ἔκειτο</line><line>ναύμαχα κολλήεντα, κατὰ στόμα εἱμένα χαλκῷ.</line><line>Πάτροκλος δ' εἷος μὲν Ἀχαιοί τε Τρῶές τε</line><line>τείχεος ἀμφεμάχοντο θοάων ἔκτοθι νηῶν,</line><line>τόφρ' ὅ γ' ἐνὶ κλισίῃ ἀγαπήνορος Εὐρυπύλοιο</line><line>ἧστό τε καὶ τὸν ἔτερπε λόγοις, ἐπὶ δ' ἕλκεϊ λυγρῷ</line><line>φάρμακ' ἀκέσματ' ἔπασσε μελαινάων ὀδυνάων.</line><line>αὐτὰρ ἐπεὶ δὴ τεῖχος ἐπεσσυμένους ἐνόησε</line><line>Τρῶας, ἀτὰρ Δαναῶν γένετο ἰαχή τε φόβος τε,</line><line>ᾤμωξέν τ' ἄρ' ἔπειτα καὶ ὣ πεπλήγετο μηρὼ</line><line>χερσὶ καταπρηνέσσ', ὀλοφυρόμενος δ' ἔπος ηὔδα:</line><line>Εὐρύπυλ' οὐκ ἔτι τοι δύναμαι χατέοντί περ' ἔμπης</line><line>ἐνθάδε παρμενέμεν: δὴ γὰρ μέγα νεῖκος ὄρωρεν:</line><line>ἀλλὰ σὲ μὲν θεράπων ποτιτερπέτω, αὐτὰρ ἔγωγε</line><line>σπεύσομαι εἰς Ἀχιλῆα, ἵν' ὀτρύνω πολεμίζειν.</line><line>τίς δ' οἶδ' εἴ κέν οἱ σὺν δαίμονι θυμὸν ὀρίνω</line><line>παρειπών; ἀγαθὴ δὲ παραίφασίς ἐστιν ἑταίρου.</line><line>τὸν μὲν ἄρ' ὣς εἰπόντα πόδες φέρον: αὐτὰρ Ἀχαιοὶ</line><line>Τρῶας ἐπερχομένους μένον ἔμπεδον, οὐδ' ἐδύναντο</line><line>παυροτέρους περ ἐόντας ἀπώσασθαι παρὰ νηῶν:</line><line>οὐδέ ποτε Τρῶες Δαναῶν ἐδύναντο φάλαγγας</line><line>ῥηξάμενοι κλισίῃσι μιγήμεναι ἠδὲ νέεσσιν.</line><line>ἀλλ' ὥς τε στάθμη δόρυ νήϊον ἐξιθύνει</line><line>τέκτονος ἐν παλάμῃσι δαήμονος, ὅς ῥά τε πάσης</line><line>εὖ εἰδῇ σοφίης ὑποθημοσύνῃσιν Ἀθήνης,</line><line>ὣς μὲν τῶν ἐπὶ ἶσα μάχη τέτατο πτόλεμός τε:</line><line>ἄλλοι δ' ἀμφ' ἄλλῃσι μάχην ἐμάχοντο νέεσσιν,</line><line>Ἕκτωρ δ' ἄντ' Αἴαντος ἐείσατο κυδαλίμοιο.</line><line>τὼ δὲ μιῆς περὶ νηὸς ἔχον πόνον, οὐδὲ δύναντο</line><line>οὔθ' ὃ τὸν ἐξελάσαι καὶ ἐνιπρῆσαι πυρὶ νῆα</line><line>οὔθ' ὃ τὸν ἂψ ὤσασθαι, ἐπεί ῥ' ἐπέλασσέ γε δαίμων.</line><line>ἔνθ' υἷα Κλυτίοιο Καλήτορα φαίδιμος Αἴας</line><line>πῦρ ἐς νῆα φέροντα κατὰ στῆθος βάλε δουρί.</line><line>δούπησεν δὲ πεσών, δαλὸς δέ οἱ ἔκπεσε χειρός.</line><line>Ἕκτωρ δ' ὡς ἐνόησεν ἀνεψιὸν ὀφθαλμοῖσιν</line><line>ἐν κονίῃσι πεσόντα νεὸς προπάροιθε μελαίνης,</line><line>Τρωσί τε καὶ Λυκίοισιν ἐκέκλετο μακρὸν ἀΰσας:</line><line>Τρῶες καὶ Λύκιοι καὶ Δάρδανοι ἀγχιμαχηταὶ</line><line>μὴ δή πω χάζεσθε μάχης ἐν στείνεϊ τῷδε,</line><line>ἀλλ' υἷα Κλυτίοιο σαώσατε, μή μιν Ἀχαιοὶ</line><line>τεύχεα συλήσωσι νεῶν ἐν ἀγῶνι πεσόντα.</line><line>ὣς εἰπὼν Αἴαντος ἀκόντισε δουρὶ φαεινῷ.</line><line>τοῦ μὲν ἅμαρθ', ὃ δ' ἔπειτα Λυκόφρονα Μάστορος υἱὸν</line><line>Αἴαντος θεράποντα Κυθήριον, ὅς ῥα παρ' αὐτῷ</line><line>ναῖ', ἐπεὶ ἄνδρα κατέκτα Κυθήροισι ζαθέοισι,</line><line>τόν ῥ' ἔβαλεν κεφαλὴν ὑπὲρ οὔατος ὀξέϊ χαλκῷ</line><line>ἑσταότ' ἄγχ' Αἴαντος: ὃ δ' ὕπτιος ἐν κονίῃσι</line><line>νηὸς ἄπο πρυμνῆς χαμάδις πέσε, λύντο δὲ γυῖα.</line><line>Αἴας δ' ἐρρίγησε, κασίγνητον δὲ προσηύδα:</line><line>Τεῦκρε πέπον δὴ νῶϊν ἀπέκτατο πιστὸς ἑταῖρος</line><line>Μαστορίδης, ὃν νῶϊ Κυθηρόθεν ἔνδον ἐόντα</line><line>ἶσα φίλοισι τοκεῦσιν ἐτίομεν ἐν μεγάροισι:</line><line>τὸν δ' Ἕκτωρ μεγάθυμος ἀπέκτανε. ποῦ νύ τοι ἰοὶ</line><line>ὠκύμοροι καὶ τόξον ὅ τοι πόρε Φοῖβος Ἀπόλλων;</line><line>ὣς φάθ', ὃ δὲ ξυνέηκε, θέων δέ οἱ ἄγχι παρέστη,</line><line>τόξον ἔχων ἐν χειρὶ παλίντονον ἠδὲ φαρέτρην</line><line>ἰοδόκον: μάλα δ' ὦκα βέλεα Τρώεσσιν ἐφίει.</line><line>καί ῥ' ἔβαλε Κλεῖτον Πεισήνορος ἀγλαὸν υἱὸν</line><line>Πουλυδάμαντος ἑταῖρον ἀγαυοῦ Πανθοΐδαο</line><line>ἡνία χερσὶν ἔχοντα: ὃ μὲν πεπόνητο καθ' ἵππους:</line><line>τῇ γὰρ ἔχ' ᾗ ῥα πολὺ πλεῖσται κλονέοντο φάλαγγες</line><line>Ἕκτορι καὶ Τρώεσσι χαριζόμενος: τάχα δ' αὐτῷ</line><line>ἦλθε κακόν, τό οἱ οὔ τις ἐρύκακεν ἱεμένων περ.</line><line>αὐχένι γάρ οἱ ὄπισθε πολύστονος ἔμπεσεν ἰός:</line><line>ἤριπε δ' ἐξ ὀχέων, ὑπερώησαν δέ οἱ ἵπποι</line><line>κείν' ὄχεα κροτέοντες. ἄναξ δ' ἐνόησε τάχιστα</line><line>Πουλυδάμας, καὶ πρῶτος ἐναντίος ἤλυθεν ἵππων.</line><line>τοὺς μὲν ὅ γ' Ἀστυνόῳ Προτιάονος υἱέϊ δῶκε,</line><line>πολλὰ δ' ἐπότρυνε σχεδὸν ἴσχειν εἰσορόωντα</line><line>ἵππους: αὐτὸς δ' αὖτις ἰὼν προμάχοισιν ἐμίχθη.</line><line>Τεῦκρος δ' ἄλλον ὀϊστὸν ἐφ' Ἕκτορι χαλκοκορυστῇ</line><line>αἴνυτο, καί κεν ἔπαυσε μάχης ἐπὶ νηυσὶν Ἀχαιῶν,</line><line>εἴ μιν ἀριστεύοντα βαλὼν ἐξείλετο θυμόν.</line><line>ἀλλ' οὐ λῆθε Διὸς πυκινὸν νόον, ὅς ῥ' ἐφύλασσεν</line><line>Ἕκτορ', ἀτὰρ Τεῦκρον Τελαμώνιον εὖχος ἀπηύρα,</line><line>ὅς οἱ ἐϋστρεφέα νευρὴν ἐν ἀμύμονι τόξῳ</line><line>ῥῆξ' ἐπὶ τῷ ἐρύοντι: παρεπλάγχθη δέ οἱ ἄλλῃ</line><line>ἰὸς χαλκοβαρής, τόξον δέ οἱ ἔκπεσε χειρός.</line><line>Τεῦκρος δ' ἐρρίγησε, κασίγνητον δὲ προσηύδα:</line><line>ὢ πόποι ἦ δὴ πάγχυ μάχης ἐπὶ μήδεα κείρει</line><line>δαίμων ἡμετέρης, ὅ τέ μοι βιὸν ἔκβαλε χειρός,</line><line>νευρὴν δ' ἐξέρρηξε νεόστροφον, ἣν ἐνέδησα</line><line>πρώϊον, ὄφρ' ἀνέχοιτο θαμὰ θρῴσκοντας ὀϊστούς.</line><line>τὸν δ' ἠμείβετ' ἔπειτα μέγας Τελαμώνιος Αἴας:</line><line>ὦ πέπον ἀλλὰ βιὸν μὲν ἔα καὶ ταρφέας ἰοὺς</line><line>κεῖσθαι, ἐπεὶ συνέχευε θεὸς Δαναοῖσι μεγήρας:</line><line>αὐτὰρ χερσὶν ἑλὼν δολιχὸν δόρυ καὶ σάκος ὤμῳ</line><line>μάρναό τε Τρώεσσι καὶ ἄλλους ὄρνυθι λαούς.</line><line>μὴ μὰν ἀσπουδί γε δαμασσάμενοί περ ἕλοιεν</line><line>νῆας ἐϋσσέλμους, ἀλλὰ μνησώμεθα χάρμης.</line><line>ὣς φάθ', ὃ δὲ τόξον μὲν ἐνὶ κλισίῃσιν ἔθηκεν,</line><line>αὐτὰρ ὅ γ' ἀμφ' ὤμοισι σάκος θέτο τετραθέλυμνον,</line><line>κρατὶ δ' ἐπ' ἰφθίμῳ κυνέην εὔτυκτον ἔθηκεν</line><line>ἵππουριν, δεινὸν δὲ λόφος καθύπερθεν ἔνευεν:</line><line>εἵλετο δ' ἄλκιμον ἔγχος ἀκαχμένον ὀξέϊ χαλκῷ,</line><line>βῆ δ' ἰέναι, μάλα δ' ὦκα θέων Αἴαντι παρέστη.</line><line>Ἕκτωρ δ' ὡς εἶδεν Τεύκρου βλαφθέντα βέλεμνα,</line><line>Τρωσί τε καὶ Λυκίοισιν ἐκέκλετο μακρὸν ἀΰσας:</line><line>Τρῶες καὶ Λύκιοι καὶ Δάρδανοι ἀγχιμαχηταὶ</line><line>ἀνέρες ἔστε φίλοι, μνήσασθε δὲ θούριδος ἀλκῆς</line><line>νῆας ἀνὰ γλαφυράς: δὴ γὰρ ἴδον ὀφθαλμοῖσιν</line><line>ἀνδρὸς ἀριστῆος Διόθεν βλαφθέντα βέλεμνα.</line><line>ῥεῖα δ' ἀρίγνωτος Διὸς ἀνδράσι γίγνεται ἀλκή,</line><line>ἠμὲν ὁτέοισιν κῦδος ὑπέρτερον ἐγγυαλίξῃ,</line><line>ἠδ' ὅτινας μινύθῃ τε καὶ οὐκ ἐθέλῃσιν ἀμύνειν,</line><line>ὡς νῦν Ἀργείων μινύθει μένος, ἄμμι δ' ἀρήγει.</line><line>ἀλλὰ μάχεσθ' ἐπὶ νηυσὶν ἀολλέες: ὃς δέ κεν ὑμέων</line><line>βλήμενος ἠὲ τυπεὶς θάνατον καὶ πότμον ἐπίσπῃ</line><line>τεθνάτω: οὔ οἱ ἀεικὲς ἀμυνομένῳ περὶ πάτρης</line><line>τεθνάμεν: ἀλλ' ἄλοχός τε σόη καὶ παῖδες ὀπίσσω,</line><line>καὶ οἶκος καὶ κλῆρος ἀκήρατος, εἴ κεν Ἀχαιοὶ</line><line>οἴχωνται σὺν νηυσὶ φίλην ἐς πατρίδα γαῖαν.</line><line>ὣς εἰπὼν ὄτρυνε μένος καὶ θυμὸν ἑκάστου.</line><line>Αἴας δ' αὖθ' ἑτέρωθεν ἐκέκλετο οἷς ἑτάροισιν:</line><line>αἰδὼς Ἀργεῖοι: νῦν ἄρκιον ἢ ἀπολέσθαι</line><line>ἠὲ σαωθῆναι καὶ ἀπώσασθαι κακὰ νηῶν.</line><line>ἦ ἔλπεσθ' ἢν νῆας ἕλῃ κορυθαίολος Ἕκτωρ</line><line>ἐμβαδὸν ἵξεσθαι ἣν πατρίδα γαῖαν ἕκαστος;</line><line>ἦ οὐκ ὀτρύνοντος ἀκούετε λαὸν ἅπαντα</line><line>Ἕκτορος, ὃς δὴ νῆας ἐνιπρῆσαι μενεαίνει;</line><line>οὐ μὰν ἔς γε χορὸν κέλετ' ἐλθέμεν, ἀλλὰ μάχεσθαι.</line><line>ἡμῖν δ' οὔ τις τοῦδε νόος καὶ μῆτις ἀμείνων</line><line>ἢ αὐτοσχεδίῃ μῖξαι χεῖράς τε μένος τε.</line><line>βέλτερον ἢ ἀπολέσθαι ἕνα χρόνον ἠὲ βιῶναι</line><line>ἢ δηθὰ στρεύγεσθαι ἐν αἰνῇ δηϊοτῆτι</line><line>ὧδ' αὔτως παρὰ νηυσὶν ὑπ' ἀνδράσι χειροτέροισιν.</line><line>ὣς εἰπὼν ὄτρυνε μένος καὶ θυμὸν ἑκάστου.</line><line>ἔνθ' Ἕκτωρ μὲν ἕλε Σχεδίον Περιμήδεος υἱὸν</line><line>ἀρχὸν Φωκήων, Αἴας δ' ἕλε Λαοδάμαντα</line><line>ἡγεμόνα πρυλέων Ἀντήνορος ἀγλαὸν υἱόν:</line><line>Πουλυδάμας δ' Ὦτον Κυλλήνιον ἐξενάριξε</line><line>Φυλεΐδεω ἕταρον, μεγαθύμων ἀρχὸν Ἐπειῶν.</line><line>τῷ δὲ Μέγης ἐπόρουσεν ἰδών: ὃ δ' ὕπαιθα λιάσθη</line><line>Πουλυδάμας: καὶ τοῦ μὲν ἀπήμβροτεν: οὐ γὰρ Ἀπόλλων</line><line>εἴα Πάνθου υἱὸν ἐνὶ προμάχοισι δαμῆναι:</line><line>αὐτὰρ ὅ γε Κροίσμου στῆθος μέσον οὔτασε δουρί.</line><line>δούπησεν δὲ πεσών: ὃ δ' ἀπ' ὤμων τεύχε' ἐσύλα.</line><line>τόφρα δὲ τῷ ἐπόρουσε Δόλοψ αἰχμῆς ἐῢ εἰδὼς</line><line>Λαμπετίδης, ὃν Λάμπος ἐγείνατο φέρτατον υἱὸν</line><line>Λαομεδοντιάδης εὖ εἰδότα θούριδος ἀλκῆς,</line><line>ὃς τότε Φυλεΐδαο μέσον σάκος οὔτασε δουρὶ</line><line>ἐγγύθεν ὁρμηθείς: πυκινὸς δέ οἱ ἤρκεσε θώρηξ,</line><line>τόν ῥ' ἐφόρει γυάλοισιν ἀρηρότα: τόν ποτε Φυλεὺς</line><line>ἤγαγεν ἐξ Ἐφύρης, ποταμοῦ ἄπο Σελλήεντος.</line><line>ξεῖνος γάρ οἱ ἔδωκεν ἄναξ ἀνδρῶν Εὐφήτης</line><line>ἐς πόλεμον φορέειν δηΐων ἀνδρῶν ἀλεωρήν:</line><line>ὅς οἱ καὶ τότε παιδὸς ἀπὸ χροὸς ἤρκεσ' ὄλεθρον.</line><line>τοῦ δὲ Μέγης κόρυθος χαλκήρεος ἱπποδασείης</line><line>κύμβαχον ἀκρότατον νύξ' ἔγχεϊ ὀξυόεντι,</line><line>ῥῆξε δ' ἀφ' ἵππειον λόφον αὐτοῦ: πᾶς δὲ χαμᾶζε</line><line>κάππεσεν ἐν κονίῃσι νέον φοίνικι φαεινός.</line><line>εἷος ὃ τῷ πολέμιζε μένων, ἔτι δ' ἔλπετο νίκην,</line><line>τόφρα δέ οἱ Μενέλαος ἀρήϊος ἦλθεν ἀμύντωρ,</line><line>στῆ δ' εὐρὰξ σὺν δουρὶ λαθών, βάλε δ' ὦμον ὄπισθεν:</line><line>αἰχμὴ δὲ στέρνοιο διέσσυτο μαιμώωσα</line><line>πρόσσω ἱεμένη: ὃ δ' ἄρα πρηνὴς ἐλιάσθη.</line><line>τὼ μὲν ἐεισάσθην χαλκήρεα τεύχε' ἀπ' ὤμων</line><line>συλήσειν: Ἕκτωρ δὲ κασιγνήτοισι κέλευσε</line><line>πᾶσι μάλα, πρῶτον δ' Ἱκεταονίδην ἐνένιπεν</line><line>ἴφθιμον Μελάνιππον. ὃ δ' ὄφρα μὲν εἰλίποδας βοῦς</line><line>βόσκ' ἐν Περκώτῃ δηΐων ἀπὸ νόσφιν ἐόντων:</line><line>αὐτὰρ ἐπεὶ Δαναῶν νέες ἤλυθον ἀμφιέλισσαι,</line><line>ἂψ εἰς Ἴλιον ἦλθε, μετέπρεπε δὲ Τρώεσσι,</line><line>ναῖε δὲ πὰρ Πριάμῳ, ὃ δέ μιν τίεν ἶσα τέκεσσι:</line><line>τόν ῥ' Ἕκτωρ ἐνένιπεν ἔπος τ' ἔφατ' ἔκ τ' ὀνόμαζεν:</line><line>οὕτω δὴ Μελάνιππε μεθήσομεν; οὐδέ νυ σοί περ</line><line>ἐντρέπεται φίλον ἦτορ ἀνεψιοῦ κταμένοιο;</line><line>οὐχ ὁράᾳς οἷον Δόλοπος περὶ τεύχε' ἕπουσιν;</line><line>ἀλλ' ἕπευ: οὐ γὰρ ἔτ' ἔστιν ἀποσταδὸν Ἀργείοισι</line><line>μάρνασθαι, πρίν γ' ἠὲ κατακτάμεν ἠὲ κατ' ἄκρης</line><line>Ἴλιον αἰπεινὴν ἑλέειν κτάσθαι τε πολίτας.</line><line>ὣς εἰπὼν ὃ μὲν ἦρχ', ὃ δ' ἅμ' ἕσπετο ἰσόθεος φώς:</line><line>Ἀργείους δ' ὄτρυνε μέγας Τελαμώνιος Αἴας:</line><line>ὦ φίλοι ἀνέρες ἔστε, καὶ αἰδῶ θέσθ' ἐνὶ θυμῷ,</line><line>ἀλλήλους τ' αἰδεῖσθε κατὰ κρατερὰς ὑσμίνας.</line><line>αἰδομένων δ' ἀνδρῶν πλέονες σόοι ἠὲ πέφανται:</line><line>φευγόντων δ' οὔτ' ἂρ κλέος ὄρνυται οὔτέ τις ἀλκή.</line><line>ὣς ἔφαθ', οἳ δὲ καὶ αὐτοὶ ἀλέξασθαι μενέαινον,</line><line>ἐν θυμῷ δ' ἐβάλοντο ἔπος, φράξαντο δὲ νῆας</line><line>ἕρκεϊ χαλκείῳ: ἐπὶ δὲ Ζεὺς Τρῶας ἔγειρεν.</line><line>Ἀντίλοχον δ' ὄτρυνε βοὴν ἀγαθὸς Μενέλαος:</line><line>Ἀντίλοχ' οὔ τις σεῖο νεώτερος ἄλλος Ἀχαιῶν,</line><line>οὔτε ποσὶν θάσσων οὔτ' ἄλκιμος ὡς σὺ μάχεσθαι:</line><line>εἴ τινά που Τρώων ἐξάλμενος ἄνδρα βάλοισθα.</line><line>ὣς εἰπὼν ὃ μὲν αὖτις ἀπέσσυτο, τὸν δ' ὀρόθυνεν:</line><line>ἐκ δ' ἔθορε προμάχων, καὶ ἀκόντισε δουρὶ φαεινῷ</line><line>ἀμφὶ ἓ παπτήνας: ὑπὸ δὲ Τρῶες κεκάδοντο</line><line>ἀνδρὸς ἀκοντίσσαντος: ὃ δ' οὐχ ἅλιον βέλος ἧκεν,</line><line>ἀλλ' Ἱκετάονος υἱὸν ὑπέρθυμον Μελάνιππον</line><line>νισόμενον πόλεμον δὲ βάλε στῆθος παρὰ μαζόν.</line><line>δούπησεν δὲ πεσών, τὸν δὲ σκότος ὄσσε κάλυψεν.</line><line>Ἀντίλοχος δ' ἐπόρουσε κύων ὥς, ὅς τ' ἐπὶ νεβρῷ</line><line>βλημένῳ ἀΐξῃ, τόν τ' ἐξ εὐνῆφι θορόντα</line><line>θηρητὴρ ἐτύχησε βαλών, ὑπέλυσε δὲ γυῖα:</line><line>ὣς ἐπὶ σοὶ Μελάνιππε θόρ' Ἀντίλοχος μενεχάρμης</line><line>τεύχεα συλήσων: ἀλλ' οὐ λάθεν Ἕκτορα δῖον,</line><line>ὅς ῥά οἱ ἀντίος ἦλθε θέων ἀνὰ δηϊοτῆτα.</line><line>Ἀντίλοχος δ' οὐ μεῖνε θοός περ ἐὼν πολεμιστής,</line><line>ἀλλ' ὅ γ' ἄρ' ἔτρεσε θηρὶ κακὸν ῥέξαντι ἐοικώς,</line><line>ὅς τε κύνα κτείνας ἢ βουκόλον ἀμφὶ βόεσσι</line><line>φεύγει πρίν περ ὅμιλον ἀολλισθήμεναι ἀνδρῶν:</line><line>ὣς τρέσε Νεστορίδης, ἐπὶ δὲ Τρῶές τε καὶ Ἕκτωρ</line><line>ἠχῇ θεσπεσίῃ βέλεα στονόεντα χέοντο:</line><line>στῆ δὲ μεταστρεφθείς, ἐπεὶ ἵκετο ἔθνος ἑταίρων.</line><line>Τρῶες δὲ λείουσιν ἐοικότες ὠμοφάγοισι</line><line>νηυσὶν ἐπεσσεύοντο, Διὸς δ' ἐτέλειον ἐφετμάς,</line><line>ὅ σφισιν αἰὲν ἔγειρε μένος μέγα, θέλγε δὲ θυμὸν</line><line>Ἀργείων καὶ κῦδος ἀπαίνυτο, τοὺς δ' ὀρόθυνεν.</line><line>Ἕκτορι γάρ οἱ θυμὸς ἐβούλετο κῦδος ὀρέξαι</line><line>Πριαμίδῃ, ἵνα νηυσὶ κορωνίσι θεσπιδαὲς πῦρ</line><line>ἐμβάλοι ἀκάματον, Θέτιδος δ' ἐξαίσιον ἀρὴν</line><line>πᾶσαν ἐπικρήνειε: τὸ γὰρ μένε μητίετα Ζεὺς</line><line>νηὸς καιομένης σέλας ὀφθαλμοῖσιν ἰδέσθαι.</line><line>ἐκ γὰρ δὴ τοῦ μέλλε παλίωξιν παρὰ νηῶν</line><line>θησέμεναι Τρώων, Δαναοῖσι δὲ κῦδος ὀρέξειν.</line><line>τὰ φρονέων νήεσσιν ἔπι γλαφυρῇσιν ἔγειρεν</line><line>Ἕκτορα Πριαμίδην μάλα περ μεμαῶτα καὶ αὐτόν.</line><line>μαίνετο δ' ὡς ὅτ' Ἄρης ἐγχέσπαλος ἢ ὀλοὸν πῦρ</line><line>οὔρεσι μαίνηται βαθέης ἐν τάρφεσιν ὕλης:</line><line>ἀφλοισμὸς δὲ περὶ στόμα γίγνετο, τὼ δέ οἱ ὄσσε</line><line>λαμπέσθην βλοσυρῇσιν ὑπ' ὀφρύσιν, ἀμφὶ δὲ πήληξ</line><line>σμερδαλέον κροτάφοισι τινάσσετο μαρναμένοιο</line><line>Ἕκτορος: αὐτὸς γάρ οἱ ἀπ' αἰθέρος ἦεν ἀμύντωρ</line><line>Ζεύς, ὅς μιν πλεόνεσσι μετ' ἀνδράσι μοῦνον ἐόντα</line><line>τίμα καὶ κύδαινε. μινυνθάδιος γὰρ ἔμελλεν</line><line>ἔσσεσθ': ἤδη γάρ οἱ ἐπόρνυε μόρσιμον ἦμαρ</line><line>Παλλὰς Ἀθηναίη ὑπὸ Πηλεΐδαο βίηφιν.</line><line>καί ῥ' ἔθελεν ῥῆξαι στίχας ἀνδρῶν πειρητίζων,</line><line>ᾗ δὴ πλεῖστον ὅμιλον ὅρα καὶ τεύχε' ἄριστα:</line><line>ἀλλ' οὐδ' ὧς δύνατο ῥῆξαι μάλα περ μενεαίνων:</line><line>ἴσχον γὰρ πυργηδὸν ἀρηρότες, ἠΰτε πέτρη</line><line>ἠλίβατος μεγάλη πολιῆς ἁλὸς ἐγγὺς ἐοῦσα,</line><line>ἥ τε μένει λιγέων ἀνέμων λαιψηρὰ κέλευθα</line><line>κύματά τε τροφόεντα, τά τε προσερεύγεται αὐτήν:</line><line>ὣς Δαναοὶ Τρῶας μένον ἔμπεδον οὐδὲ φέβοντο.</line><line>αὐτὰρ ὃ λαμπόμενος πυρὶ πάντοθεν ἔνθορ' ὁμίλῳ,</line><line>ἐν δ' ἔπεσ' ὡς ὅτε κῦμα θοῇ ἐν νηῒ πέσῃσι</line><line>λάβρον ὑπαὶ νεφέων ἀνεμοτρεφές: ἣ δέ τε πᾶσα</line><line>ἄχνῃ ὑπεκρύφθη, ἀνέμοιο δὲ δεινὸς ἀήτη</line><line>ἱστίῳ ἐμβρέμεται, τρομέουσι δέ τε φρένα ναῦται</line><line>δειδιότες: τυτθὸν γὰρ ὑπ' ἐκ θανάτοιο φέρονται:</line><line>ὣς ἐδαΐζετο θυμὸς ἐνὶ στήθεσσιν Ἀχαιῶν.</line><line>αὐτὰρ ὅ γ' ὥς τε λέων ὀλοόφρων βουσὶν ἐπελθών,</line><line>αἵ ῥά τ' ἐν εἱαμενῇ ἕλεος μεγάλοιο νέμονται</line><line>μυρίαι, ἐν δέ τε τῇσι νομεὺς οὔ πω σάφα εἰδὼς</line><line>θηρὶ μαχέσσασθαι ἕλικος βοὸς ἀμφὶ φονῇσιν:</line><line>ἤτοι ὃ μὲν πρώτῃσι καὶ ὑστατίῃσι βόεσσιν</line><line>αἰὲν ὁμοστιχάει, ὃ δέ τ' ἐν μέσσῃσιν ὀρούσας</line><line>βοῦν ἔδει, αἳ δέ τε πᾶσαι ὑπέτρεσαν: ὣς τότ' Ἀχαιοὶ</line><line>θεσπεσίως ἐφόβηθεν ὑφ' Ἕκτορι καὶ Διὶ πατρὶ</line><line>πάντες, ὃ δ' οἶον ἔπεφνε Μυκηναῖον Περιφήτην,</line><line>Κοπρῆος φίλον υἱόν, ὃς Εὐρυσθῆος ἄνακτος</line><line>ἀγγελίης οἴχνεσκε βίῃ Ἡρακληείῃ.</line><line>τοῦ γένετ' ἐκ πατρὸς πολὺ χείρονος υἱὸς ἀμείνων</line><line>παντοίας ἀρετάς, ἠμὲν πόδας ἠδὲ μάχεσθαι,</line><line>καὶ νόον ἐν πρώτοισι Μυκηναίων ἐτέτυκτο:</line><line>ὅς ῥα τόθ' Ἕκτορι κῦδος ὑπέρτερον ἐγγυάλιξε.</line><line>στρεφθεὶς γὰρ μετόπισθεν ἐν ἀσπίδος ἄντυγι πάλτο,</line><line>τὴν αὐτὸς φορέεσκε ποδηνεκέ' ἕρκος ἀκόντων:</line><line>τῇ ὅ γ' ἐνὶ βλαφθεὶς πέσεν ὕπτιος, ἀμφὶ δὲ πήληξ</line><line>σμερδαλέον κονάβησε περὶ κροτάφοισι πεσόντος.</line><line>Ἕκτωρ δ' ὀξὺ νόησε, θέων δέ οἱ ἄγχι παρέστη,</line><line>στήθεϊ δ' ἐν δόρυ πῆξε, φίλων δέ μιν ἐγγὺς ἑταίρων</line><line>κτεῖν': οἳ δ' οὐκ ἐδύναντο καὶ ἀχνύμενοί περ ἑταίρου</line><line>χραισμεῖν: αὐτοὶ γὰρ μάλα δείδισαν Ἕκτορα δῖον.</line><line>εἰσωποὶ δ' ἐγένοντο νεῶν, περὶ δ' ἔσχεθον ἄκραι</line><line>νῆες ὅσαι πρῶται εἰρύατο: τοὶ δ' ἐπέχυντο.</line><line>Ἀργεῖοι δὲ νεῶν μὲν ἐχώρησαν καὶ ἀνάγκῃ</line><line>τῶν πρωτέων, αὐτοῦ δὲ παρὰ κλισίῃσιν ἔμειναν</line><line>ἁθρόοι, οὐδὲ κέδασθεν ἀνὰ στρατόν: ἴσχε γὰρ αἰδὼς</line><line>καὶ δέος: ἀζηχὲς γὰρ ὁμόκλεον ἀλλήλοισι.</line><line>Νέστωρ αὖτε μάλιστα Γερήνιος οὖρος Ἀχαιῶν</line><line>λίσσεθ' ὑπὲρ τοκέων γουνούμενος ἄνδρα ἕκαστον:</line><line>ὦ φίλοι ἀνέρες ἔστε καὶ αἰδῶ θέσθ' ἐνὶ θυμῷ</line><line>ἄλλων ἀνθρώπων, ἐπὶ δὲ μνήσασθε ἕκαστος</line><line>παίδων ἠδ' ἀλόχων καὶ κτήσιος ἠδὲ τοκήων,</line><line>ἠμὲν ὅτεῳ ζώουσι καὶ ᾧ κατατεθνήκασι:</line><line>τῶν ὕπερ ἐνθάδ' ἐγὼ γουνάζομαι οὐ παρεόντων</line><line>ἑστάμεναι κρατερῶς, μὴ δὲ τρωπᾶσθε φόβον δέ.</line><line>ὣς εἰπὼν ὄτρυνε μένος καὶ θυμὸν ἑκάστου.</line><line>τοῖσι δ' ἀπ' ὀφθαλμῶν νέφος ἀχλύος ὦσεν Ἀθήνη</line><line>θεσπέσιον: μάλα δέ σφι φόως γένετ' ἀμφοτέρωθεν</line><line>ἠμὲν πρὸς νηῶν καὶ ὁμοιΐου πολέμοιο.</line><line>Ἕκτορα δὲ φράσσαντο βοὴν ἀγαθὸν καὶ ἑταίρους,</line><line>ἠμὲν ὅσοι μετόπισθεν ἀφέστασαν οὐδὲ μάχοντο,</line><line>ἠδ' ὅσσοι παρὰ νηυσὶ μάχην ἐμάχοντο θοῇσιν.</line><line>οὐδ' ἄρ' ἔτ' Αἴαντι μεγαλήτορι ἥνδανε θυμῷ</line><line>ἑστάμεν ἔνθά περ ἄλλοι ἀφέστασαν υἷες Ἀχαιῶν:</line><line>ἀλλ' ὅ γε νηῶν ἴκρι' ἐπῴχετο μακρὰ βιβάσθων,</line><line>νώμα δὲ ξυστὸν μέγα ναύμαχον ἐν παλάμῃσι</line><line>κολλητὸν βλήτροισι δυωκαιεικοσίπηχυ.</line><line>ὡς δ' ὅτ' ἀνὴρ ἵπποισι κελητίζειν ἐῢ εἰδώς,</line><line>ὅς τ' ἐπεὶ ἐκ πολέων πίσυρας συναείρεται ἵππους,</line><line>σεύας ἐκ πεδίοιο μέγα προτὶ ἄστυ δίηται</line><line>λαοφόρον καθ' ὁδόν: πολέες τέ ἑ θηήσαντο</line><line>ἀνέρες ἠδὲ γυναῖκες: ὃ δ' ἔμπεδον ἀσφαλὲς αἰεὶ</line><line>θρῴσκων ἄλλοτ' ἐπ' ἄλλον ἀμείβεται, οἳ δὲ πέτονται:</line><line>ὣς Αἴας ἐπὶ πολλὰ θοάων ἴκρια νηῶν</line><line>φοίτα μακρὰ βιβάς, φωνὴ δέ οἱ αἰθέρ' ἵκανεν,</line><line>αἰεὶ δὲ σμερδνὸν βοόων Δαναοῖσι κέλευε</line><line>νηυσί τε καὶ κλισίῃσιν ἀμυνέμεν. οὐδὲ μὲν Ἕκτωρ</line><line>μίμνεν ἐνὶ Τρώων ὁμάδῳ πύκα θωρηκτάων:</line><line>ἀλλ' ὥς τ' ὀρνίθων πετεηνῶν αἰετὸς αἴθων</line><line>ἔθνος ἐφορμᾶται ποταμὸν πάρα βοσκομενάων</line><line>χηνῶν ἢ γεράνων ἢ κύκνων δουλιχοδείρων,</line><line>ὣς Ἕκτωρ ἴθυσε νεὸς κυανοπρῴροιο</line><line>ἀντίος ἀΐξας: τὸν δὲ Ζεὺς ὦσεν ὄπισθε</line><line>χειρὶ μάλα μεγάλῃ, ὄτρυνε δὲ λαὸν ἅμ' αὐτῷ.</line><line>αὖτις δὲ δριμεῖα μάχη παρὰ νηυσὶν ἐτύχθη:</line><line>φαίης κ' ἀκμῆτας καὶ ἀτειρέας ἀλλήλοισιν</line><line>ἄντεσθ' ἐν πολέμῳ, ὡς ἐσσυμένως ἐμάχοντο.</line><line>τοῖσι δὲ μαρναμένοισιν ὅδ' ἦν νόος: ἤτοι Ἀχαιοὶ</line><line>οὐκ ἔφασαν φεύξεσθαι ὑπ' ἐκ κακοῦ, ἀλλ' ὀλέεσθαι,</line><line>Τρωσὶν δ' ἔλπετο θυμὸς ἐνὶ στήθεσσιν ἑκάστου</line><line>νῆας ἐνιπρήσειν κτενέειν θ' ἥρωας Ἀχαιούς.</line><line>οἳ μὲν τὰ φρονέοντες ἐφέστασαν ἀλλήλοισιν:</line><line>Ἕκτωρ δὲ πρυμνῆς νεὸς ἥψατο ποντοπόροιο</line><line>καλῆς ὠκυάλου, ἣ Πρωτεσίλαον ἔνεικεν</line><line>ἐς Τροίην, οὐδ' αὖτις ἀπήγαγε πατρίδα γαῖαν.</line><line>τοῦ περ δὴ περὶ νηὸς Ἀχαιοί τε Τρῶές τε</line><line>δῄουν ἀλλήλους αὐτοσχεδόν: οὐδ' ἄρα τοί γε</line><line>τόξων ἀϊκὰς ἀμφὶς μένον οὐδ' ἔτ' ἀκόντων,</line><line>ἀλλ' οἵ γ' ἐγγύθεν ἱστάμενοι ἕνα θυμὸν ἔχοντες</line><line>ὀξέσι δὴ πελέκεσσι καὶ ἀξίνῃσι μάχοντο</line><line>καὶ ξίφεσιν μεγάλοισι καὶ ἔγχεσιν ἀμφιγύοισι.</line><line>πολλὰ δὲ φάσγανα καλὰ μελάνδετα κωπήεντα</line><line>ἄλλα μὲν ἐκ χειρῶν χαμάδις πέσον, ἄλλα δ' ἀπ' ὤμων</line><line>ἀνδρῶν μαρναμένων: ῥέε δ' αἵματι γαῖα μέλαινα.</line><line>Ἕκτωρ δὲ πρύμνηθεν ἐπεὶ λάβεν οὐχὶ μεθίει</line><line>ἄφλαστον μετὰ χερσὶν ἔχων, Τρωσὶν δὲ κέλευεν:</line><line>οἴσετε πῦρ, ἅμα δ' αὐτοὶ ἀολλέες ὄρνυτ' ἀϋτήν:</line><line>νῦν ἡμῖν πάντων Ζεὺς ἄξιον ἦμαρ ἔδωκε</line><line>νῆας ἑλεῖν, αἳ δεῦρο θεῶν ἀέκητι μολοῦσαι</line><line>ἡμῖν πήματα πολλὰ θέσαν, κακότητι γερόντων,</line><line>οἵ μ' ἐθέλοντα μάχεσθαι ἐπὶ πρυμνῇσι νέεσσιν</line><line>αὐτόν τ' ἰσχανάασκον ἐρητύοντό τε λαόν:</line><line>ἀλλ' εἰ δή ῥα τότε βλάπτε φρένας εὐρύοπα Ζεὺς</line><line>ἡμετέρας, νῦν αὐτὸς ἐποτρύνει καὶ ἀνώγει.</line><line>ὣς ἔφαθ', οἳ δ' ἄρα μᾶλλον ἐπ' Ἀργείοισιν ὄρουσαν.</line><line>Αἴας δ' οὐκέτ' ἔμιμνε: βιάζετο γὰρ βελέεσσιν:</line><line>ἀλλ' ἀνεχάζετο τυτθόν, ὀϊόμενος θανέεσθαι</line><line>θρῆνυν ἐφ' ἑπταπόδην, λίπε δ' ἴκρια νηὸς ἐΐσης.</line><line>ἔνθ' ἄρ' ὅ γ' ἑστήκει δεδοκημένος, ἔγχεϊ δ' αἰεὶ</line><line>Τρῶας ἄμυνε νεῶν, ὅς τις φέροι ἀκάματον πῦρ:</line><line>αἰεὶ δὲ σμερδνὸν βοόων Δαναοῖσι κέλευε:</line><line>ὦ φίλοι ἥρωες Δαναοὶ θεράποντες Ἄρηος</line><line>ἀνέρες ἔστε φίλοι, μνήσασθε δὲ θούριδος ἀλκῆς.</line><line>ἠέ τινάς φαμεν εἶναι ἀοσσητῆρας ὀπίσσω,</line><line>ἦέ τι τεῖχος ἄρειον, ὅ κ' ἀνδράσι λοιγὸν ἀμύναι;</line><line>οὐ μέν τι σχεδόν ἐστι πόλις πύργοις ἀραρυῖα,</line><line>ᾗ κ' ἀπαμυναίμεσθ' ἑτεραλκέα δῆμον ἔχοντες:</line><line>ἀλλ' ἐν γὰρ Τρώων πεδίῳ πύκα θωρηκτάων</line><line>πόντῳ κεκλιμένοι ἑκὰς ἥμεθα πατρίδος αἴης:</line><line>τὼ ἐν χερσὶ φόως, οὐ μειλιχίῃ πολέμοιο.</line><line>ἦ, καὶ μαιμώων ἔφεπ' ἔγχεϊ ὀξυόεντι.</line><line>ὅς τις δὲ Τρώων κοίλῃς ἐπὶ νηυσὶ φέροιτο</line><line>σὺν πυρὶ κηλείῳ, χάριν Ἕκτορος ὀτρύναντος,</line><line>τὸν δ' Αἴας οὔτασκε δεδεγμένος ἔγχεϊ μακρῷ:</line><line>δώδεκα δὲ προπάροιθε νεῶν αὐτοσχεδὸν οὖτα.</line><line>ὣς οἳ μὲν περὶ νηὸς ἐϋσσέλμοιο μάχοντο:</line><line>Πάτροκλος δ' Ἀχιλῆϊ παρίστατο ποιμένι λαῶν</line><line>δάκρυα θερμὰ χέων ὥς τε κρήνη μελάνυδρος,</line><line>ἥ τε κατ' αἰγίλιπος πέτρης δνοφερὸν χέει ὕδωρ.</line><line>τὸν δὲ ἰδὼν ᾤκτιρε ποδάρκης δῖος Ἀχιλλεύς,</line><line>καί μιν φωνήσας ἔπεα πτερόεντα προσηύδα:</line><line>τίπτε δεδάκρυσαι Πατρόκλεες, ἠΰτε κούρη</line><line>νηπίη, ἥ θ' ἅμα μητρὶ θέουσ' ἀνελέσθαι ἀνώγει</line><line>εἱανοῦ ἁπτομένη, καί τ' ἐσσυμένην κατερύκει,</line><line>δακρυόεσσα δέ μιν ποτιδέρκεται, ὄφρ' ἀνέληται:</line><line>τῇ ἴκελος Πάτροκλε τέρεν κατὰ δάκρυον εἴβεις.</line><line>ἠέ τι Μυρμιδόνεσσι πιφαύσκεαι, ἢ ἐμοὶ αὐτῷ,</line><line>ἦέ τιν' ἀγγελίην Φθίης ἐξέκλυες οἶος;</line><line>ζώειν μὰν ἔτι φασὶ Μενοίτιον Ἄκτορος υἱόν,</line><line>ζώει δ' Αἰακίδης Πηλεὺς μετὰ Μυρμιδόνεσσι;</line><line>τῶν κε μάλ' ἀμφοτέρων ἀκαχοίμεθα τεθνηώτων.</line><line>ἦε σύ γ' Ἀργείων ὀλοφύρεαι, ὡς ὀλέκονται</line><line>νηυσὶν ἔπι γλαφυρῇσιν ὑπερβασίης ἕνεκα σφῆς;</line><line>ἐξαύδα, μὴ κεῦθε νόῳ, ἵνα εἴδομεν ἄμφω.</line><line>τὸν δὲ βαρὺ στενάχων προσέφης Πατρόκλεες ἱππεῦ:</line><line>ὦ Ἀχιλεῦ Πηλῆος υἱὲ μέγα φέρτατ' Ἀχαιῶν</line><line>μὴ νεμέσα: τοῖον γὰρ ἄχος βεβίηκεν Ἀχαιούς.</line><line>οἳ μὲν γὰρ δὴ πάντες, ὅσοι πάρος ἦσαν ἄριστοι,</line><line>ἐν νηυσὶν κέαται βεβλημένοι οὐτάμενοί τε.</line><line>βέβληται μὲν ὃ Τυδεΐδης κρατερὸς Διομήδης,</line><line>οὔτασται δ' Ὀδυσεὺς δουρικλυτὸς ἠδ' Ἀγαμέμνων,</line><line>βέβληται δὲ καὶ Εὐρύπυλος κατὰ μηρὸν ὀϊστῷ.</line><line>τοὺς μέν τ' ἰητροὶ πολυφάρμακοι ἀμφιπένονται</line><line>ἕλκε' ἀκειόμενοι: σὺ δ' ἀμήχανος ἔπλευ Ἀχιλλεῦ.</line><line>μὴ ἐμέ γ' οὖν οὗτός γε λάβοι χόλος, ὃν σὺ φυλάσσεις</line><line>αἰναρέτη: τί σευ ἄλλος ὀνήσεται ὀψίγονός περ</line><line>αἴ κε μὴ Ἀργείοισιν ἀεικέα λοιγὸν ἀμύνῃς;</line><line>νηλεές, οὐκ ἄρα σοί γε πατὴρ ἦν ἱππότα Πηλεύς,</line><line>οὐδὲ Θέτις μήτηρ: γλαυκὴ δέ σε τίκτε θάλασσα</line><line>πέτραι τ' ἠλίβατοι, ὅτι τοι νόος ἐστὶν ἀπηνής.</line><line>εἰ δέ τινα φρεσὶ σῇσι θεοπροπίην ἀλεείνεις</line><line>καί τινά τοι πὰρ Ζηνὸς ἐπέφραδε πότνια μήτηρ,</line><line>ἀλλ' ἐμέ περ πρόες ὦχ', ἃμα δ' ἄλλον λαὸν ὄπασσον</line><line>Μυρμιδόνων, ἤν πού τι φόως Δαναοῖσι γένωμαι.</line><line>δὸς δέ μοι ὤμοιιν τὰ σὰ τεύχεα θωρηχθῆναι,</line><line>αἴ κ' ἐμὲ σοὶ ἴσκοντες ἀπόσχωνται πολέμοιο</line><line>Τρῶες, ἀναπνεύσωσι δ' Ἀρήϊοι υἷες Ἀχαιῶν</line><line>τειρόμενοι: ὀλίγη δέ τ' ἀνάπνευσις πολέμοιο.</line><line>ῥεῖα δέ κ' ἀκμῆτες κεκμηότας ἄνδρας ἀϋτῇ</line><line>ὤσαιμεν προτὶ ἄστυ νεῶν ἄπο καὶ κλισιάων.</line><line>ὣς φάτο λισσόμενος μέγα νήπιος: ἦ γὰρ ἔμελλεν</line><line>οἷ αὐτῷ θάνατόν τε κακὸν καὶ κῆρα λιτέσθαι.</line><line>τὸν δὲ μέγ' ὀχθήσας προσέφη πόδας ὠκὺς Ἀχιλλεύς:</line><line>ὤ μοι διογενὲς Πατρόκλεες οἷον ἔειπες:</line><line>οὔτε θεοπροπίης ἐμπάζομαι ἥν τινα οἶδα,</line><line>οὔτέ τί μοι πὰρ Ζηνὸς ἐπέφραδε πότνια μήτηρ:</line><line>ἀλλὰ τόδ' αἰνὸν ἄχος κραδίην καὶ θυμὸν ἱκάνει,</line><line>ὁππότε δὴ τὸν ὁμοῖον ἀνὴρ ἐθέλῃσιν ἀμέρσαι</line><line>καὶ γέρας ἂψ ἀφελέσθαι, ὅ τε κράτεϊ προβεβήκῃ:</line><line>αἰνὸν ἄχος τό μοί ἐστιν, ἐπεὶ πάθον ἄλγεα θυμῷ.</line><line>κούρην ἣν ἄρα μοι γέρας ἔξελον υἷες Ἀχαιῶν,</line><line>δουρὶ δ' ἐμῷ κτεάτισσα πόλιν εὐτείχεα πέρσας,</line><line>τὴν ἂψ ἐκ χειρῶν ἕλετο κρείων Ἀγαμέμνων</line><line>Ἀτρεΐδης ὡς εἴ τιν' ἀτίμητον μετανάστην.</line><line>ἀλλὰ τὰ μὲν προτετύχθαι ἐάσομεν: οὐδ' ἄρα πως ἦν</line><line>ἀσπερχὲς κεχολῶσθαι ἐνὶ φρεσίν: ἤτοι ἔφην γε</line><line>οὐ πρὶν μηνιθμὸν καταπαυσέμεν, ἀλλ' ὁπότ' ἂν δὴ</line><line>νῆας ἐμὰς ἀφίκηται ἀϋτή τε πτόλεμός τε.</line><line>τύνη δ' ὤμοιιν μὲν ἐμὰ κλυτὰ τεύχεα δῦθι,</line><line>ἄρχε δὲ Μυρμιδόνεσσι φιλοπτολέμοισι μάχεσθαι,</line><line>εἰ δὴ κυάνεον Τρώων νέφος ἀμφιβέβηκε</line><line>νηυσὶν ἐπικρατέως, οἳ δὲ ῥηγμῖνι θαλάσσης</line><line>κεκλίαται, χώρης ὀλίγην ἔτι μοῖραν ἔχοντες</line><line>Ἀργεῖοι, Τρώων δὲ πόλις ἐπὶ πᾶσα βέβηκε</line><line>θάρσυνος: οὐ γὰρ ἐμῆς κόρυθος λεύσσουσι μέτωπον</line><line>ἐγγύθι λαμπομένης: τάχα κεν φεύγοντες ἐναύλους</line><line>πλήσειαν νεκύων, εἴ μοι κρείων Ἀγαμέμνων</line><line>ἤπια εἰδείη: νῦν δὲ στρατὸν ἀμφιμάχονται.</line><line>οὐ γὰρ Τυδεΐδεω Διομήδεος ἐν παλάμῃσι</line><line>μαίνεται ἐγχείη Δαναῶν ἀπὸ λοιγὸν ἀμῦναι:</line><line>οὐδέ πω Ἀτρεΐδεω ὀπὸς ἔκλυον αὐδήσαντος</line><line>ἐχθρῆς ἐκ κεφαλῆς: ἀλλ' Ἕκτορος ἀνδροφόνοιο</line><line>Τρωσὶ κελεύοντος περιάγνυται, οἳ δ' ἀλαλητῷ</line><line>πᾶν πεδίον κατέχουσι μάχῃ νικῶντες Ἀχαιούς.</line><line>ἀλλὰ καὶ ὧς Πάτροκλε νεῶν ἄπο λοιγὸν ἀμύνων</line><line>ἔμπεσ' ἐπικρατέως, μὴ δὴ πυρὸς αἰθομένοιο</line><line>νῆας ἐνιπρήσωσι, φίλον δ' ἀπὸ νόστον ἕλωνται.</line><line>πείθεο δ' ὥς τοι ἐγὼ μύθου τέλος ἐν φρεσὶ θείω,</line><line>ὡς ἄν μοι τιμὴν μεγάλην καὶ κῦδος ἄρηαι</line><line>πρὸς πάντων Δαναῶν, ἀτὰρ οἳ περικαλλέα κούρην</line><line>ἂψ ἀπονάσσωσιν, ποτὶ δ' ἀγλαὰ δῶρα πόρωσιν.</line><line>ἐκ νηῶν ἐλάσας ἰέναι πάλιν: εἰ δέ κεν αὖ τοι</line><line>δώῃ κῦδος ἀρέσθαι ἐρίγδουπος πόσις Ἥρης,</line><line>μὴ σύ γ' ἄνευθεν ἐμεῖο λιλαίεσθαι πολεμίζειν</line><line>Τρωσὶ φιλοπτολέμοισιν: ἀτιμότερον δέ με θήσεις:</line><line>μὴ δ' ἐπαγαλλόμενος πολέμῳ καὶ δηϊοτῆτι</line><line>Τρῶας ἐναιρόμενος προτὶ Ἴλιον ἡγεμονεύειν,</line><line>μή τις ἀπ' Οὐλύμποιο θεῶν αἰειγενετάων</line><line>ἐμβήῃ: μάλα τούς γε φιλεῖ ἑκάεργος Ἀπόλλων:</line><line>ἀλλὰ πάλιν τρωπᾶσθαι, ἐπὴν φάος ἐν νήεσσι</line><line>θήῃς, τοὺς δ' ἔτ' ἐᾶν πεδίον κάτα δηριάασθαι.</line><line>αἲ γὰρ Ζεῦ τε πάτερ καὶ Ἀθηναίη καὶ Ἄπολλον</line><line>μήτέ τις οὖν Τρώων θάνατον φύγοι ὅσσοι ἔασι,</line><line>μήτέ τις Ἀργείων, νῶϊν δ' ἐκδῦμεν ὄλεθρον,</line><line>ὄφρ' οἶοι Τροίης ἱερὰ κρήδεμνα λύωμεν.</line><line>ὣς οἳ μὲν τοιαῦτα πρὸς ἀλλήλους ἀγόρευον,</line><line>Αἴας δ' οὐκ ἔτ' ἔμιμνε: βιάζετο γὰρ βελέεσσι:</line><line>δάμνα μιν Ζηνός τε νόος καὶ Τρῶες ἀγαυοὶ</line><line>βάλλοντες: δεινὴν δὲ περὶ κροτάφοισι φαεινὴ</line><line>πήληξ βαλλομένη καναχὴν ἔχε, βάλλετο δ' αἰεὶ</line><line>κὰπ φάλαρ' εὐποίηθ': ὃ δ' ἀριστερὸν ὦμον ἔκαμνεν</line><line>ἔμπεδον αἰὲν ἔχων σάκος αἰόλον: οὐδὲ δύναντο</line><line>ἀμφ' αὐτῷ πελεμίξαι ἐρείδοντες βελέεσσιν.</line><line>αἰεὶ δ' ἀργαλέῳ ἔχετ' ἄσθματι, κὰδ δέ οἱ ἱδρὼς</line><line>πάντοθεν ἐκ μελέων πολὺς ἔρρεεν, οὐδέ πῃ εἶχεν</line><line>ἀμπνεῦσαι: πάντῃ δὲ κακὸν κακῷ ἐστήρικτο.</line><line>ἔσπετε νῦν μοι Μοῦσαι Ὀλύμπια δώματ' ἔχουσαι,</line><line>ὅππως δὴ πρῶτον πῦρ ἔμπεσε νηυσὶν Ἀχαιῶν.</line><line>Ἕκτωρ Αἴαντος δόρυ μείλινον ἄγχι παραστὰς</line><line>πλῆξ' ἄορι μεγάλῳ αἰχμῆς παρὰ καυλὸν ὄπισθεν,</line><line>ἀντικρὺ δ' ἀπάραξε: τὸ μὲν Τελαμώνιος Αἴας</line><line>πῆλ' αὔτως ἐν χειρὶ κόλον δόρυ, τῆλε δ' ἀπ' αὐτοῦ</line><line>αἰχμὴ χαλκείη χαμάδις βόμβησε πεσοῦσα.</line><line>γνῶ δ' Αἴας κατὰ θυμὸν ἀμύμονα ῥίγησέν τε</line><line>ἔργα θεῶν, ὅ ῥα πάγχυ μάχης ἐπὶ μήδεα κεῖρε</line><line>Ζεὺς ὑψιβρεμέτης, Τρώεσσι δὲ βούλετο νίκην:</line><line>χάζετο δ' ἐκ βελέων. τοὶ δ' ἔμβαλον ἀκάματον πῦρ</line><line>νηῒ θοῇ: τῆς δ' αἶψα κατ' ἀσβέστη κέχυτο φλόξ.</line><line>ὣς τὴν μὲν πρυμνὴν πῦρ ἄμφεπεν: αὐτὰρ Ἀχιλλεὺς</line><line>μηρὼ πληξάμενος Πατροκλῆα προσέειπεν:</line><line>ὄρσεο διογενὲς Πατρόκλεες ἱπποκέλευθε:</line><line>λεύσσω δὴ παρὰ νηυσὶ πυρὸς δηΐοιο ἰωήν:</line><line>μὴ δὴ νῆας ἕλωσι καὶ οὐκέτι φυκτὰ πέλωνται:</line><line>δύσεο τεύχεα θᾶσσον, ἐγὼ δέ κε λαὸν ἀγείρω.</line><line>ὣς φάτο, Πάτροκλος δὲ κορύσσετο νώροπι χαλκῷ.</line><line>κνημῖδας μὲν πρῶτα περὶ κνήμῃσιν ἔθηκε</line><line>καλάς, ἀργυρέοισιν ἐπισφυρίοις ἀραρυίας:</line><line>δεύτερον αὖ θώρηκα περὶ στήθεσσιν ἔδυνε</line><line>ποικίλον ἀστερόεντα ποδώκεος Αἰακίδαο.</line><line>ἀμφὶ δ' ἄρ' ὤμοισιν βάλετο ξίφος ἀργυρόηλον</line><line>χάλκεον, αὐτὰρ ἔπειτα σάκος μέγα τε στιβαρόν τε:</line><line>κρατὶ δ' ἐπ' ἰφθίμῳ κυνέην εὔτυκτον ἔθηκεν</line><line>ἵππουριν: δεινὸν δὲ λόφος καθύπερθεν ἔνευεν.</line><line>εἵλετο δ' ἄλκιμα δοῦρε, τά οἱ παλάμηφιν ἀρήρει.</line><line>ἔγχος δ' οὐχ ἕλετ' οἶον ἀμύμονος Αἰακίδαο</line><line>βριθὺ μέγα στιβαρόν: τὸ μὲν οὐ δύνατ' ἄλλος Ἀχαιῶν</line><line>πάλλειν, ἀλλά μιν οἶος ἐπίστατο πῆλαι Ἀχιλλεὺς</line><line>Πηλιάδα μελίην, τὴν πατρὶ φίλῳ πόρε Χείρων</line><line>Πηλίου ἐκ κορυφῆς, φόνον ἔμμεναι ἡρώεσσιν.</line><line>ἵππους δ' Αὐτομέδοντα θοῶς ζευγνῦμεν ἄνωγε,</line><line>τὸν μετ' Ἀχιλλῆα ῥηξήνορα τῖε μάλιστα,</line><line>πιστότατος δέ οἱ ἔσκε μάχῃ ἔνι μεῖναι ὁμοκλήν.</line><line>τῷ δὲ καὶ Αὐτομέδων ὕπαγε ζυγὸν ὠκέας ἵππους</line><line>Ξάνθον καὶ Βαλίον, τὼ ἅμα πνοιῇσι πετέσθην,</line><line>τοὺς ἔτεκε Ζεφύρῳ ἀνέμῳ Ἅρπυια Ποδάργη</line><line>βοσκομένη λειμῶνι παρὰ ῥόον Ὠκεανοῖο.</line><line>ἐν δὲ παρηορίῃσιν ἀμύμονα Πήδασον ἵει,</line><line>τόν ῥά ποτ' Ἠετίωνος ἑλὼν πόλιν ἤγαγ' Ἀχιλλεύς,</line><line>ὃς καὶ θνητὸς ἐὼν ἕπεθ' ἵπποις ἀθανάτοισι.</line><line>Μυρμιδόνας δ' ἄρ' ἐποιχόμενος θώρηξεν Ἀχιλλεὺς</line><line>πάντας ἀνὰ κλισίας σὺν τεύχεσιν: οἳ δὲ λύκοι ὣς</line><line>ὠμοφάγοι, τοῖσίν τε περὶ φρεσὶν ἄσπετος ἀλκή,</line><line>οἵ τ' ἔλαφον κεραὸν μέγαν οὔρεσι δῃώσαντες</line><line>δάπτουσιν: πᾶσιν δὲ παρήϊον αἵματι φοινόν:</line><line>καί τ' ἀγεληδὸν ἴασιν ἀπὸ κρήνης μελανύδρου</line><line>λάψοντες γλώσσῃσιν ἀραιῇσιν μέλαν ὕδωρ</line><line>ἄκρον ἐρευγόμενοι φόνον αἵματος: ἐν δέ τε θυμὸς</line><line>στήθεσιν ἄτρομός ἐστι, περιστένεται δέ τε γαστήρ:</line><line>τοῖοι Μυρμιδόνων ἡγήτορες ἠδὲ μέδοντες</line><line>ἀμφ' ἀγαθὸν θεράποντα ποδώκεος Αἰακίδαο</line><line>ῥώοντ': ἐν δ' ἄρα τοῖσιν ἀρήϊος ἵστατ' Ἀχιλλεύς,</line><line>ὀτρύνων ἵππους τε καὶ ἀνέρας ἀσπιδιώτας.</line><line>πεντήκοντ' ἦσαν νῆες θοαί, ᾗσιν Ἀχιλλεὺς</line><line>ἐς Τροίην ἡγεῖτο Διῒ φίλος: ἐν δὲ ἑκάστῃ</line><line>πεντήκοντ' ἔσαν ἄνδρες ἐπὶ κληῗσιν ἑταῖροι:</line><line>πέντε δ' ἄρ' ἡγεμόνας ποιήσατο τοῖς ἐπεποίθει</line><line>σημαίνειν: αὐτὸς δὲ μέγα κρατέων ἤνασσε.</line><line>τῆς μὲν ἰῆς στιχὸς ἦρχε Μενέσθιος αἰολοθώρηξ</line><line>υἱὸς Σπερχειοῖο διιπετέος ποταμοῖο:</line><line>ὃν τέκε Πηλῆος θυγάτηρ καλὴ Πολυδώρη</line><line>Σπερχειῷ ἀκάμαντι γυνὴ θεῷ εὐνηθεῖσα,</line><line>αὐτὰρ ἐπίκλησιν Βώρῳ Περιήρεος υἷι,</line><line>ὅς ῥ' ἀναφανδὸν ὄπυιε πορὼν ἀπερείσια ἕδνα.</line><line>τῆς δ' ἑτέρης Εὔδωρος ἀρήϊος ἡγεμόνευε</line><line>παρθένιος, τὸν ἔτικτε χορῷ καλὴ Πολυμήλη</line><line>Φύλαντος θυγάτηρ: τῆς δὲ κρατὺς ἀργεϊφόντης</line><line>ἠράσατ', ὀφθαλμοῖσιν ἰδὼν μετὰ μελπομένῃσιν</line><line>ἐν χορῷ Ἀρτέμιδος χρυσηλακάτου κελαδεινῆς.</line><line>αὐτίκα δ' εἰς ὑπερῷ' ἀναβὰς παρελέξατο λάθρῃ</line><line>Ἑρμείας ἀκάκητα, πόρεν δέ οἱ ἀγλαὸν υἱὸν</line><line>Εὔδωρον πέρι μὲν θείειν ταχὺν ἠδὲ μαχητήν.</line><line>αὐτὰρ ἐπεὶ δὴ τόν γε μογοστόκος Εἰλείθυια</line><line>ἐξάγαγε πρὸ φόως δὲ καὶ ἠελίου ἴδεν αὐγάς,</line><line>τὴν μὲν Ἐχεκλῆος κρατερὸν μένος Ἀκτορίδαο</line><line>ἠγάγετο πρὸς δώματ', ἐπεὶ πόρε μυρία ἕδνα,</line><line>τὸν δ' ὃ γέρων Φύλας εὖ ἔτρεφεν ἠδ' ἀτίταλλεν</line><line>ἀμφαγαπαζόμενος ὡς εἴ θ' ἑὸν υἱὸν ἐόντα.</line><line>τῆς δὲ τρίτης Πείσανδρος ἀρήϊος ἡγεμόνευε</line><line>Μαιμαλίδης, ὃς πᾶσι μετέπρεπε Μυρμιδόνεσσιν</line><line>ἔγχεϊ μάρνασθαι μετὰ Πηλεΐωνος ἑταῖρον.</line><line>τῆς δὲ τετάρτης ἦρχε γέρων ἱππηλάτα Φοῖνιξ,</line><line>πέμπτης δ' Ἀλκιμέδων Λαέρκεος υἱὸς ἀμύμων.</line><line>αὐτὰρ ἐπεὶ δὴ πάντας ἅμ' ἡγεμόνεσσιν Ἀχιλλεὺς</line><line>στῆσεν ἐῢ κρίνας, κρατερὸν δ' ἐπὶ μῦθον ἔτελλε:</line><line>Μυρμιδόνες μή τίς μοι ἀπειλάων λελαθέσθω,</line><line>ἃς ἐπὶ νηυσὶ θοῇσιν ἀπειλεῖτε Τρώεσσι</line><line>πάνθ' ὑπὸ μηνιθμόν, καί μ' ᾐτιάασθε ἕκαστος:</line><line>σχέτλιε Πηλέος υἱὲ χόλῳ ἄρα σ' ἔτρεφε μήτηρ,</line><line>νηλεές, ὃς παρὰ νηυσὶν ἔχεις ἀέκοντας ἑταίρους:</line><line>οἴκαδέ περ σὺν νηυσὶ νεώμεθα ποντοπόροισιν</line><line>αὖτις, ἐπεί ῥά τοι ὧδε κακὸς χόλος ἔμπεσε θυμῷ.</line><line>ταῦτά μ' ἀγειρόμενοι θάμ' ἐβάζετε: νῦν δὲ πέφανται</line><line>φυλόπιδος μέγα ἔργον, ἕης τὸ πρίν γ' ἐράασθε.</line><line>ἔνθά τις ἄλκιμον ἦτορ ἔχων Τρώεσσι μαχέσθω.</line><line>ὣς εἰπὼν ὄτρυνε μένος καὶ θυμὸν ἑκάστου.</line><line>μᾶλλον δὲ στίχες ἄρθεν, ἐπεὶ βασιλῆος ἄκουσαν.</line><line>ὡς δ' ὅτε τοῖχον ἀνὴρ ἀράρῃ πυκινοῖσι λίθοισι</line><line>δώματος ὑψηλοῖο βίας ἀνέμων ἀλεείνων,</line><line>ὣς ἄραρον κόρυθές τε καὶ ἀσπίδες ὀμφαλόεσσαι.</line><line>ἀσπὶς ἄρ' ἀσπίδ' ἔρειδε, κόρυς κόρυν, ἀνέρα δ' ἀνήρ:</line><line>ψαῦον δ' ἱππόκομοι κόρυθες λαμπροῖσι φάλοισι</line><line>νευόντων, ὡς πυκνοὶ ἐφέστασαν ἀλλήλοισι.</line><line>πάντων δὲ προπάροιθε δύ' ἀνέρε θωρήσσοντο</line><line>Πάτροκλός τε καὶ Αὐτομέδων ἕνα θυμὸν ἔχοντες</line><line>πρόσθεν Μυρμιδόνων πολεμιζέμεν. αὐτὰρ Ἀχιλλεὺς</line><line>βῆ ῥ' ἴμεν ἐς κλισίην, χηλοῦ δ' ἀπὸ πῶμ' ἀνέῳγε</line><line>καλῆς δαιδαλέης, τήν οἱ Θέτις ἀργυρόπεζα</line><line>θῆκ' ἐπὶ νηὸς ἄγεσθαι ἐῢ πλήσασα χιτώνων</line><line>χλαινάων τ' ἀνεμοσκεπέων οὔλων τε ταπήτων.</line><line>ἔνθα δέ οἱ δέπας ἔσκε τετυγμένον, οὐδέ τις ἄλλος</line><line>οὔτ' ἀνδρῶν πίνεσκεν ἀπ' αὐτοῦ αἴθοπα οἶνον,</line><line>οὔτέ τεῳ σπένδεσκε θεῶν, ὅτε μὴ Διὶ πατρί.</line><line>τό ῥα τότ' ἐκ χηλοῖο λαβὼν ἐκάθηρε θεείῳ</line><line>πρῶτον, ἔπειτα δ' ἔνιψ' ὕδατος καλῇσι ῥοῇσι,</line><line>νίψατο δ' αὐτὸς χεῖρας, ἀφύσσατο δ' αἴθοπα οἶνον.</line><line>εὔχετ' ἔπειτα στὰς μέσῳ ἕρκεϊ, λεῖβε δὲ οἶνον</line><line>οὐρανὸν εἰσανιδών: Δία δ' οὐ λάθε τερπικέραυνον:</line><line>Ζεῦ ἄνα Δωδωναῖε Πελασγικὲ τηλόθι ναίων</line><line>Δωδώνης μεδέων δυσχειμέρου, ἀμφὶ δὲ Σελλοὶ</line><line>σοὶ ναίουσ' ὑποφῆται ἀνιπτόποδες χαμαιεῦναι,</line><line>ἠμὲν δή ποτ' ἐμὸν ἔπος ἔκλυες εὐξαμένοιο,</line><line>τίμησας μὲν ἐμέ, μέγα δ' ἴψαο λαὸν Ἀχαιῶν,</line><line>ἠδ' ἔτι καὶ νῦν μοι τόδ' ἐπικρήηνον ἐέλδωρ:</line><line>αὐτὸς μὲν γὰρ ἐγὼ μενέω νηῶν ἐν ἀγῶνι,</line><line>ἀλλ' ἕταρον πέμπω πολέσιν μετὰ Μυρμιδόνεσσι</line><line>μάρνασθαι: τῷ κῦδος ἅμα πρόες εὐρύοπα Ζεῦ,</line><line>θάρσυνον δέ οἱ ἦτορ ἐνὶ φρεσίν, ὄφρα καὶ Ἕκτωρ</line><line>εἴσεται ἤ ῥα καὶ οἶος ἐπίστηται πολεμίζειν</line><line>ἡμέτερος θεράπων, ἦ οἱ τότε χεῖρες ἄαπτοι</line><line>μαίνονθ', ὁππότ' ἐγώ περ ἴω μετὰ μῶλον Ἄρηος.</line><line>αὐτὰρ ἐπεί κ' ἀπὸ ναῦφι μάχην ἐνοπήν τε δίηται,</line><line>ἀσκηθής μοι ἔπειτα θοὰς ἐπὶ νῆας ἵκοιτο</line><line>τεύχεσί τε ξὺν πᾶσι καὶ ἀγχεμάχοις ἑτάροισιν.</line><line>ὣς ἔφατ' εὐχόμενος, τοῦ δ' ἔκλυε μητίετα Ζεύς.</line><line>τῷ δ' ἕτερον μὲν ἔδωκε πατήρ, ἕτερον δ' ἀνένευσε:</line><line>νηῶν μέν οἱ ἀπώσασθαι πόλεμόν τε μάχην τε</line><line>δῶκε, σόον δ' ἀνένευσε μάχης ἐξαπονέεσθαι.</line><line>ἤτοι ὃ μὲν σπείσας τε καὶ εὐξάμενος Διὶ πατρὶ</line><line>ἂψ κλισίην εἰσῆλθε, δέπας δ' ἀπέθηκ' ἐνὶ χηλῷ,</line><line>στῆ δὲ πάροιθ' ἐλθὼν κλισίης, ἔτι δ' ἤθελε θυμῷ</line><line>εἰσιδέειν Τρώων καὶ Ἀχαιῶν φύλοπιν αἰνήν.</line><line>οἳ δ' ἅμα Πατρόκλῳ μεγαλήτορι θωρηχθέντες</line><line>ἔστιχον, ὄφρ' ἐν Τρωσὶ μέγα φρονέοντες ὄρουσαν.</line><line>αὐτίκα δὲ σφήκεσσιν ἐοικότες ἐξεχέοντο</line><line>εἰνοδίοις, οὓς παῖδες ἐριδμαίνωσιν ἔθοντες</line><line>αἰεὶ κερτομέοντες ὁδῷ ἔπι οἰκί' ἔχοντας</line><line>νηπίαχοι: ξυνὸν δὲ κακὸν πολέεσσι τιθεῖσι.</line><line>τοὺς δ' εἴ περ παρά τίς τε κιὼν ἄνθρωπος ὁδίτης</line><line>κινήσῃ ἀέκων, οἳ δ' ἄλκιμον ἦτορ ἔχοντες</line><line>πρόσσω πᾶς πέτεται καὶ ἀμύνει οἷσι τέκεσσι.</line><line>τῶν τότε Μυρμιδόνες κραδίην καὶ θυμὸν ἔχοντες</line><line>ἐκ νηῶν ἐχέοντο: βοὴ δ' ἄσβεστος ὀρώρει.</line><line>Πάτροκλος δ' ἑτάροισιν ἐκέκλετο μακρὸν ἀΰσας:</line><line>Μυρμιδόνες ἕταροι Πηληϊάδεω Ἀχιλῆος</line><line>ἀνέρες ἔστε φίλοι, μνήσασθε δὲ θούριδος ἀλκῆς,</line><line>ὡς ἂν Πηλεΐδην τιμήσομεν, ὃς μέγ' ἄριστος</line><line>Ἀργείων παρὰ νηυσὶ καὶ ἀγχέμαχοι θεράποντες,</line><line>γνῷ δὲ καὶ Ἀτρεΐδης εὐρὺ κρείων Ἀγαμέμνων</line><line>ἣν ἄτην, ὅ τ' ἄριστον Ἀχαιῶν οὐδὲν ἔτισεν.</line><line>ὣς εἰπὼν ὄτρυνε μένος καὶ θυμὸν ἑκάστου,</line><line>ἐν δ' ἔπεσον Τρώεσσιν ἀολλέες: ἀμφὶ δὲ νῆες</line><line>σμερδαλέον κονάβησαν ἀϋσάντων ὑπ' Ἀχαιῶν.</line><line>Τρῶες δ' ὡς εἴδοντο Μενοιτίου ἄλκιμον υἱὸν</line><line>αὐτὸν καὶ θεράποντα σὺν ἔντεσι μαρμαίροντας,</line><line>πᾶσιν ὀρίνθη θυμός, ἐκίνηθεν δὲ φάλαγγες</line><line>ἐλπόμενοι παρὰ ναῦφι ποδώκεα Πηλεΐωνα</line><line>μηνιθμὸν μὲν ἀπορρῖψαι, φιλότητα δ' ἑλέσθαι:</line><line>πάπτηνεν δὲ ἕκαστος ὅπῃ φύγοι αἰπὺν ὄλεθρον.</line><line>Πάτροκλος δὲ πρῶτος ἀκόντισε δουρὶ φαεινῷ</line><line>ἀντικρὺ κατὰ μέσσον, ὅθι πλεῖστοι κλονέοντο,</line><line>νηῒ πάρα πρυμνῇ μεγαθύμου Πρωτεσιλάου,</line><line>καὶ βάλε Πυραίχμην, ὃς Παίονας ἱπποκορυστὰς</line><line>ἤγαγεν ἐξ Ἀμυδῶνος ἀπ' Ἀξιοῦ εὐρὺ ῥέοντος:</line><line>τὸν βάλε δεξιὸν ὦμον: ὃ δ' ὕπτιος ἐν κονίῃσι</line><line>κάππεσεν οἰμώξας, ἕταροι δέ μιν ἀμφεφόβηθεν</line><line>Παίονες: ἐν γὰρ Πάτροκλος φόβον ἧκεν ἅπασιν</line><line>ἡγεμόνα κτείνας, ὃς ἀριστεύεσκε μάχεσθαι.</line><line>ἐκ νηῶν δ' ἔλασεν, κατὰ δ' ἔσβεσεν αἰθόμενον πῦρ.</line><line>ἡμιδαὴς δ' ἄρα νηῦς λίπετ' αὐτόθι: τοὶ δὲ φόβηθεν</line><line>Τρῶες θεσπεσίῳ ὁμάδῳ: Δαναοὶ δ' ἐπέχυντο</line><line>νῆας ἀνὰ γλαφυράς: ὅμαδος δ' ἀλίαστος ἐτύχθη.</line><line>ὡς δ' ὅτ' ἀφ' ὑψηλῆς κορυφῆς ὄρεος μεγάλοιο</line><line>κινήσῃ πυκινὴν νεφέλην στεροπηγερέτα Ζεύς,</line><line>ἔκ τ' ἔφανεν πᾶσαι σκοπιαὶ καὶ πρώονες ἄκροι</line><line>καὶ νάπαι, οὐρανόθεν δ' ἄρ' ὑπερράγη ἄσπετος αἰθήρ,</line><line>ὣς Δαναοὶ νηῶν μὲν ἀπωσάμενοι δήϊον πῦρ</line><line>τυτθὸν ἀνέπνευσαν, πολέμου δ' οὐ γίγνετ' ἐρωή:</line><line>οὐ γάρ πώ τι Τρῶες ἀρηϊφίλων ὑπ' Ἀχαιῶν</line><line>προτροπάδην φοβέοντο μελαινάων ἀπὸ νηῶν,</line><line>ἀλλ' ἔτ' ἄρ' ἀνθίσταντο, νεῶν δ' ὑπόεικον ἀνάγκῃ.</line><line>ἔνθα δ' ἀνὴρ ἕλεν ἄνδρα κεδασθείσης ὑσμίνης</line><line>ἡγεμόνων. πρῶτος δὲ Μενοιτίου ἄλκιμος υἱὸς</line><line>αὐτίκ' ἄρα στρεφθέντος Ἀρηϊλύκου βάλε μηρὸν</line><line>ἔγχεϊ ὀξυόεντι, διὰ πρὸ δὲ χαλκὸν ἔλασσε:</line><line>ῥῆξεν δ' ὀστέον ἔγχος, ὃ δὲ πρηνὴς ἐπὶ γαίῃ</line><line>κάππεσ': ἀτὰρ Μενέλαος ἀρήϊος οὖτα Θόαντα</line><line>στέρνον γυμνωθέντα παρ' ἀσπίδα, λῦσε δὲ γυῖα.</line><line>Φυλεΐδης δ' Ἄμφικλον ἐφορμηθέντα δοκεύσας</line><line>ἔφθη ὀρεξάμενος πρυμνὸν σκέλος, ἔνθα πάχιστος</line><line>μυὼν ἀνθρώπου πέλεται: περὶ δ' ἔγχεος αἰχμῇ</line><line>νεῦρα διεσχίσθη: τὸν δὲ σκότος ὄσσε κάλυψε.</line><line>Νεστορίδαι δ' ὃ μὲν οὔτασ' Ἀτύμνιον ὀξέϊ δουρὶ</line><line>Ἀντίλοχος, λαπάρης δὲ διήλασε χάλκεον ἔγχος:</line><line>ἤριπε δὲ προπάροιθε. Μάρις δ' αὐτοσχεδὰ δουρὶ</line><line>Ἀντιλόχῳ ἐπόρουσε κασιγνήτοιο χολωθεὶς</line><line>στὰς πρόσθεν νέκυος: τοῦ δ' ἀντίθεος Θρασυμήδης</line><line>ἔφθη ὀρεξάμενος πρὶν οὐτάσαι, οὐδ' ἀφάμαρτεν,</line><line>ὦμον ἄφαρ: πρυμνὸν δὲ βραχίονα δουρὸς ἀκωκὴ</line><line>δρύψ' ἀπὸ μυώνων, ἀπὸ δ' ὀστέον ἄχρις ἄραξε:</line><line>δούπησεν δὲ πεσών, κατὰ δὲ σκότος ὄσσε κάλυψεν.</line><line>ὣς τὼ μὲν δοιοῖσι κασιγνήτοισι δαμέντε</line><line>βήτην εἰς Ἔρεβος Σαρπηδόνος ἐσθλοὶ ἑταῖροι</line><line>υἷες ἀκοντισταὶ Ἀμισωδάρου, ὅς ῥα Χίμαιραν</line><line>θρέψεν ἀμαιμακέτην πολέσιν κακὸν ἀνθρώποισιν.</line><line>Αἴας δὲ Κλεόβουλον Ὀϊλιάδης ἐπορούσας</line><line>ζωὸν ἕλε βλαφθέντα κατὰ κλόνον: ἀλλά οἱ αὖθι</line><line>λῦσε μένος πλήξας ξίφει αὐχένα κωπήεντι.</line><line>πᾶν δ' ὑπεθερμάνθη ξίφος αἵματι: τὸν δὲ κατ' ὄσσε</line><line>ἔλλαβε πορφύρεος θάνατος καὶ μοῖρα κραταιή.</line><line>Πηνέλεως δὲ Λύκων τε συνέδραμον: ἔγχεσι μὲν γὰρ</line><line>ἤμβροτον ἀλλήλων, μέλεον δ' ἠκόντισαν ἄμφω:</line><line>τὼ δ' αὖτις ξιφέεσσι συνέδραμον. ἔνθα Λύκων μὲν</line><line>ἱπποκόμου κόρυθος φάλον ἤλασεν, ἀμφὶ δὲ καυλὸν</line><line>φάσγανον ἐρραίσθη: ὃ δ' ὑπ' οὔατος αὐχένα θεῖνε</line><line>Πηνέλεως, πᾶν δ' εἴσω ἔδυ ξίφος, ἔσχεθε δ' οἶον</line><line>δέρμα, παρηέρθη δὲ κάρη, ὑπέλυντο δὲ γυῖα.</line><line>Μηριόνης δ' Ἀκάμαντα κιχεὶς ποσὶ καρπαλίμοισι</line><line>νύξ' ἵππων ἐπιβησόμενον κατὰ δεξιὸν ὦμον:</line><line>ἤριπε δ' ἐξ ὀχέων, κατὰ δ' ὀφθαλμῶν κέχυτ' ἀχλύς.</line><line>Ἰδομενεὺς δ' Ἐρύμαντα κατὰ στόμα νηλέϊ χαλκῷ</line><line>νύξε: τὸ δ' ἀντικρὺ δόρυ χάλκεον ἐξεπέρησε</line><line>νέρθεν ὑπ' ἐγκεφάλοιο, κέασσε δ' ἄρ' ὀστέα λευκά:</line><line>ἐκ δ' ἐτίναχθεν ὀδόντες, ἐνέπλησθεν δέ οἱ ἄμφω</line><line>αἵματος ὀφθαλμοί: τὸ δ' ἀνὰ στόμα καὶ κατὰ ῥῖνας</line><line>πρῆσε χανών: θανάτου δὲ μέλαν νέφος ἀμφεκάλυψεν.</line><line>οὗτοι ἄρ' ἡγεμόνες Δαναῶν ἕλον ἄνδρα ἕκαστος.</line><line>ὡς δὲ λύκοι ἄρνεσσιν ἐπέχραον ἢ ἐρίφοισι</line><line>σίνται ὑπ' ἐκ μήλων αἱρεύμενοι, αἵ τ' ἐν ὄρεσσι</line><line>ποιμένος ἀφραδίῃσι διέτμαγεν: οἳ δὲ ἰδόντες</line><line>αἶψα διαρπάζουσιν ἀνάλκιδα θυμὸν ἐχούσας:</line><line>ὣς Δαναοὶ Τρώεσσιν ἐπέχραον: οἳ δὲ φόβοιο</line><line>δυσκελάδου μνήσαντο, λάθοντο δὲ θούριδος ἀλκῆς.</line><line>Αἴας δ' ὃ μέγας αἰὲν ἐφ' Ἕκτορι χαλκοκορυστῇ</line><line>ἵετ' ἀκοντίσσαι: ὃ δὲ ἰδρείῃ πολέμοιο</line><line>ἀσπίδι ταυρείῃ κεκαλυμμένος εὐρέας ὤμους</line><line>σκέπτετ' ὀϊστῶν τε ῥοῖζον καὶ δοῦπον ἀκόντων.</line><line>ἦ μὲν δὴ γίγνωσκε μάχης ἑτεραλκέα νίκην:</line><line>ἀλλὰ καὶ ὧς ἀνέμιμνε, σάω δ' ἐρίηρας ἑταίρους.</line><line>ὡς δ' ὅτ' ἀπ' Οὐλύμπου νέφος ἔρχεται οὐρανὸν εἴσω</line><line>αἰθέρος ἐκ δίης, ὅτε τε Ζεὺς λαίλαπα τείνῃ,</line><line>ὣς τῶν ἐκ νηῶν γένετο ἰαχή τε φόβος τε,</line><line>οὐδὲ κατὰ μοῖραν πέραον πάλιν. Ἕκτορα δ' ἵπποι</line><line>ἔκφερον ὠκύποδες σὺν τεύχεσι, λεῖπε δὲ λαὸν</line><line>Τρωϊκόν, οὓς ἀέκοντας ὀρυκτὴ τάφρος ἔρυκε.</line><line>πολλοὶ δ' ἐν τάφρῳ ἐρυσάρματες ὠκέες ἵπποι</line><line>ἄξαντ' ἐν πρώτῳ ῥυμῷ λίπον ἅρματ' ἀνάκτων,</line><line>Πάτροκλος δ' ἕπετο σφεδανὸν Δαναοῖσι κελεύων</line><line>Τρωσὶ κακὰ φρονέων: οἳ δὲ ἰαχῇ τε φόβῳ τε</line><line>πάσας πλῆσαν ὁδούς, ἐπεὶ ἂρ τμάγεν: ὕψι δ' ἀέλλη</line><line>σκίδναθ' ὑπὸ νεφέων, τανύοντο δὲ μώνυχες ἵπποι</line><line>ἄψορρον προτὶ ἄστυ νεῶν ἄπο καὶ κλισιάων.</line><line>Πάτροκλος δ' ᾗ πλεῖστον ὀρινόμενον ἴδε λαόν,</line><line>τῇ ῥ' ἔχ' ὁμοκλήσας: ὑπὸ δ' ἄξοσι φῶτες ἔπιπτον</line><line>πρηνέες ἐξ ὀχέων, δίφροι δ' ἀνακυμβαλίαζον.</line><line>ἀντικρὺ δ' ἄρα τάφρον ὑπέρθορον ὠκέες ἵπποι</line><line>ἄμβροτοι, οὓς Πηλῆϊ θεοὶ δόσαν ἀγλαὰ δῶρα,</line><line>πρόσσω ἱέμενοι, ἐπὶ δ' Ἕκτορι κέκλετο θυμός:</line><line>ἵετο γὰρ βαλέειν: τὸν δ' ἔκφερον ὠκέες ἵπποι.</line><line>ὡς δ' ὑπὸ λαίλαπι πᾶσα κελαινὴ βέβριθε χθὼν</line><line>ἤματ' ὀπωρινῷ, ὅτε λαβρότατον χέει ὕδωρ</line><line>Ζεύς, ὅτε δή ῥ' ἄνδρεσσι κοτεσσάμενος χαλεπήνῃ,</line><line>οἳ βίῃ εἰν ἀγορῇ σκολιὰς κρίνωσι θέμιστας,</line><line>ἐκ δὲ δίκην ἐλάσωσι θεῶν ὄπιν οὐκ ἀλέγοντες:</line><line>τῶν δέ τε πάντες μὲν ποταμοὶ πλήθουσι ῥέοντες,</line><line>πολλὰς δὲ κλιτῦς τότ' ἀποτμήγουσι χαράδραι,</line><line>ἐς δ' ἅλα πορφυρέην μεγάλα στενάχουσι ῥέουσαι</line><line>ἐξ ὀρέων ἐπικάρ, μινύθει δέ τε ἔργ' ἀνθρώπων:</line><line>ὣς ἵπποι Τρῳαὶ μεγάλα στενάχοντο θέουσαι.</line><line>Πάτροκλος δ' ἐπεὶ οὖν πρώτας ἐπέκερσε φάλαγγας,</line><line>ἂψ ἐπὶ νῆας ἔεργε παλιμπετές, οὐδὲ πόληος</line><line>εἴα ἱεμένους ἐπιβαινέμεν, ἀλλὰ μεσηγὺ</line><line>νηῶν καὶ ποταμοῦ καὶ τείχεος ὑψηλοῖο</line><line>κτεῖνε μεταΐσσων, πολέων δ' ἀπετίνυτο ποινήν.</line><line>ἔνθ' ἤτοι Πρόνοον πρῶτον βάλε δουρὶ φαεινῷ</line><line>στέρνον γυμνωθέντα παρ' ἀσπίδα, λῦσε δὲ γυῖα:</line><line>δούπησεν δὲ πεσών: ὃ δὲ Θέστορα Ἤνοπος υἱὸν</line><line>δεύτερον ὁρμηθείς: ὃ μὲν εὐξέστῳ ἐνὶ δίφρῳ</line><line>ἧστο ἀλείς: ἐκ γὰρ πλήγη φρένας, ἐκ δ' ἄρα χειρῶν</line><line>ἡνία ἠΐχθησαν: ὃ δ' ἔγχεϊ νύξε παραστὰς</line><line>γναθμὸν δεξιτερόν, διὰ δ' αὐτοῦ πεῖρεν ὀδόντων,</line><line>ἕλκε δὲ δουρὸς ἑλὼν ὑπὲρ ἄντυγος, ὡς ὅτε τις φὼς</line><line>πέτρῃ ἔπι προβλῆτι καθήμενος ἱερὸν ἰχθὺν</line><line>ἐκ πόντοιο θύραζε λίνῳ καὶ ἤνοπι χαλκῷ:</line><line>ὣς ἕλκ' ἐκ δίφροιο κεχηνότα δουρὶ φαεινῷ,</line><line>κὰδ δ' ἄρ' ἐπὶ στόμ' ἔωσε: πεσόντα δέ μιν λίπε θυμός.</line><line>αὐτὰρ ἔπειτ' Ἐρύλαον ἐπεσσύμενον βάλε πέτρῳ</line><line>μέσσην κὰκ κεφαλήν: ἣ δ' ἄνδιχα πᾶσα κεάσθη</line><line>ἐν κόρυθι βριαρῇ: ὃ δ' ἄρα πρηνὴς ἐπὶ γαίῃ</line><line>κάππεσεν, ἀμφὶ δέ μιν θάνατος χύτο θυμοραϊστής.</line><line>αὐτὰρ ἔπειτ' Ἐρύμαντα καὶ Ἀμφοτερὸν καὶ Ἐπάλτην</line><line>Τληπόλεμόν τε Δαμαστορίδην Ἐχίον τε Πύριν τε</line><line>Ἰφέα τ' Εὔιππόν τε καὶ Ἀργεάδην Πολύμηλον</line><line>πάντας ἐπασσυτέρους πέλασε χθονὶ πουλυβοτείρῃ.</line><line>Σαρπηδὼν δ' ὡς οὖν ἴδ' ἀμιτροχίτωνας ἑταίρους</line><line>χέρσ' ὕπο Πατρόκλοιο Μενοιτιάδαο δαμέντας,</line><line>κέκλετ' ἄρ' ἀντιθέοισι καθαπτόμενος Λυκίοισιν:</line><line>αἰδὼς ὦ Λύκιοι: πόσε φεύγετε; νῦν θοοὶ ἔστε.</line><line>ἀντήσω γὰρ ἐγὼ τοῦδ' ἀνέρος, ὄφρα δαείω</line><line>ὅς τις ὅδε κρατέει καὶ δὴ κακὰ πολλὰ ἔοργε</line><line>Τρῶας, ἐπεὶ πολλῶν τε καὶ ἐσθλῶν γούνατ' ἔλυσεν.</line><line>ἦ ῥα, καὶ ἐξ ὀχέων σὺν τεύχεσιν ἆλτο χαμᾶζε.</line><line>Πάτροκλος δ' ἑτέρωθεν ἐπεὶ ἴδεν ἔκθορε δίφρου.</line><line>οἳ δ' ὥς τ' αἰγυπιοὶ γαμψώνυχες ἀγκυλοχεῖλαι</line><line>πέτρῃ ἐφ' ὑψηλῇ μεγάλα κλάζοντε μάχωνται,</line><line>ὣς οἳ κεκλήγοντες ἐπ' ἀλλήλοισιν ὄρουσαν.</line><line>τοὺς δὲ ἰδὼν ἐλέησε Κρόνου πάϊς ἀγκυλομήτεω,</line><line>Ἥρην δὲ προσέειπε κασιγνήτην ἄλοχόν τε:</line><line>ὤ μοι ἐγών, ὅ τέ μοι Σαρπηδόνα φίλτατον ἀνδρῶν</line><line>μοῖρ' ὑπὸ Πατρόκλοιο Μενοιτιάδαο δαμῆναι.</line><line>διχθὰ δέ μοι κραδίη μέμονε φρεσὶν ὁρμαίνοντι,</line><line>ἤ μιν ζωὸν ἐόντα μάχης ἄπο δακρυοέσσης</line><line>θείω ἀναρπάξας Λυκίης ἐν πίονι δήμῳ,</line><line>ἦ ἤδη ὑπὸ χερσὶ Μενοιτιάδαο δαμάσσω.</line><line>τὸν δ' ἠμείβετ' ἔπειτα βοῶπις πότνια Ἥρη:</line><line>αἰνότατε Κρονίδη ποῖον τὸν μῦθον ἔειπες.</line><line>ἄνδρα θνητὸν ἐόντα πάλαι πεπρωμένον αἴσῃ</line><line>ἂψ ἐθέλεις θανάτοιο δυσηχέος ἐξαναλῦσαι;</line><line>ἔρδ': ἀτὰρ οὔ τοι πάντες ἐπαινέομεν θεοὶ ἄλλοι.</line><line>ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:</line><line>αἴ κε ζὼν πέμψῃς Σαρπηδόνα ὃν δὲ δόμον δέ,</line><line>φράζεο μή τις ἔπειτα θεῶν ἐθέλῃσι καὶ ἄλλος</line><line>πέμπειν ὃν φίλον υἱὸν ἀπὸ κρατερῆς ὑσμίνης:</line><line>πολλοὶ γὰρ περὶ ἄστυ μέγα Πριάμοιο μάχονται</line><line>υἱέες ἀθανάτων, τοῖσιν κότον αἰνὸν ἐνήσεις.</line><line>ἀλλ' εἴ τοι φίλος ἐστί, τεὸν δ' ὀλοφύρεται ἦτορ,</line><line>ἤτοι μέν μιν ἔασον ἐνὶ κρατερῇ ὑσμίνῃ</line><line>χέρσ' ὕπο Πατρόκλοιο Μενοιτιάδαο δαμῆναι:</line><line>αὐτὰρ ἐπὴν δὴ τόν γε λίπῃ ψυχή τε καὶ αἰών,</line><line>πέμπειν μιν θάνατόν τε φέρειν καὶ νήδυμον ὕπνον</line><line>εἰς ὅ κε δὴ Λυκίης εὐρείης δῆμον ἵκωνται,</line><line>ἔνθά ἑ ταρχύσουσι κασίγνητοί τε ἔται τε</line><line>τύμβῳ τε στήλῃ τε: τὸ γὰρ γέρας ἐστὶ θανόντων.</line><line>ὣς ἔφατ', οὐδ' ἀπίθησε πατὴρ ἀνδρῶν τε θεῶν τε:</line><line>αἱματοέσσας δὲ ψιάδας κατέχευεν ἔραζε</line><line>παῖδα φίλον τιμῶν, τόν οἱ Πάτροκλος ἔμελλε</line><line>φθίσειν ἐν Τροίῃ ἐριβώλακι τηλόθι πάτρης.</line><line>οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,</line><line>ἔνθ' ἤτοι Πάτροκλος ἀγακλειτὸν Θρασύμηλον,</line><line>ὅς ῥ' ἠῢς θεράπων Σαρπηδόνος ἦεν ἄνακτος,</line><line>τὸν βάλε νείαιραν κατὰ γαστέρα, λῦσε δὲ γυῖα.</line><line>Σαρπηδὼν δ' αὐτοῦ μὲν ἀπήμβροτε δουρὶ φαεινῷ</line><line>δεύτερον ὁρμηθείς, ὃ δὲ Πήδασον οὔτασεν ἵππον</line><line>ἔγχεϊ δεξιὸν ὦμον: ὃ δ' ἔβραχε θυμὸν ἀΐσθων,</line><line>κὰδ δ' ἔπεσ' ἐν κονίῃσι μακών, ἀπὸ δ' ἔπτατο θυμός.</line><line>τὼ δὲ διαστήτην, κρίκε δὲ ζυγόν, ἡνία δέ σφι</line><line>σύγχυτ', ἐπεὶ δὴ κεῖτο παρήορος ἐν κονίῃσι.</line><line>τοῖο μὲν Αὐτομέδων δουρικλυτὸς εὕρετο τέκμωρ:</line><line>σπασσάμενος τανύηκες ἄορ παχέος παρὰ μηροῦ</line><line>ἀΐξας ἀπέκοψε παρήορον οὐδ' ἐμάτησε:</line><line>τὼ δ' ἰθυνθήτην, ἐν δὲ ῥυτῆρσι τάνυσθεν:</line><line>τὼ δ' αὖτις συνίτην ἔριδος πέρι θυμοβόροιο.</line><line>ἔνθ' αὖ Σαρπηδὼν μὲν ἀπήμβροτε δουρὶ φαεινῷ,</line><line>Πατρόκλου δ' ὑπὲρ ὦμον ἀριστερὸν ἤλυθ' ἀκωκὴ</line><line>ἔγχεος, οὐδ' ἔβαλ' αὐτόν: ὃ δ' ὕστερος ὄρνυτο χαλκῷ</line><line>Πάτροκλος: τοῦ δ' οὐχ ἅλιον βέλος ἔκφυγε χειρός,</line><line>ἀλλ' ἔβαλ' ἔνθ' ἄρα τε φρένες ἔρχαται ἀμφ' ἁδινὸν κῆρ.</line><line>ἤριπε δ' ὡς ὅτε τις δρῦς ἤριπεν ἢ ἀχερωῒς</line><line>ἠὲ πίτυς βλωθρή, τήν τ' οὔρεσι τέκτονες ἄνδρες</line><line>ἐξέταμον πελέκεσσι νεήκεσι νήϊον εἶναι:</line><line>ὣς ὃ πρόσθ' ἵππων καὶ δίφρου κεῖτο τανυσθεὶς</line><line>βεβρυχὼς κόνιος δεδραγμένος αἱματοέσσης.</line><line>ἠΰτε ταῦρον ἔπεφνε λέων ἀγέληφι μετελθὼν</line><line>αἴθωνα μεγάθυμον ἐν εἰλιπόδεσσι βόεσσι,</line><line>ὤλετό τε στενάχων ὑπὸ γαμφηλῇσι λέοντος,</line><line>ὣς ὑπὸ Πατρόκλῳ Λυκίων ἀγὸς ἀσπιστάων</line><line>κτεινόμενος μενέαινε, φίλον δ' ὀνόμηνεν ἑταῖρον:</line><line>Γλαῦκε πέπον πολεμιστὰ μετ' ἀνδράσι νῦν σε μάλα χρὴ</line><line>αἰχμητήν τ' ἔμεναι καὶ θαρσαλέον πολεμιστήν:</line><line>νῦν τοι ἐελδέσθω πόλεμος κακός, εἰ θοός ἐσσι.</line><line>πρῶτα μὲν ὄτρυνον Λυκίων ἡγήτορας ἄνδρας</line><line>πάντῃ ἐποιχόμενος Σαρπηδόνος ἀμφιμάχεσθαι:</line><line>αὐτὰρ ἔπειτα καὶ αὐτὸς ἐμεῦ πέρι μάρναο χαλκῷ.</line><line>σοὶ γὰρ ἐγὼ καὶ ἔπειτα κατηφείη καὶ ὄνειδος</line><line>ἔσσομαι ἤματα πάντα διαμπερές, εἴ κέ μ' Ἀχαιοὶ</line><line>τεύχεα συλήσωσι νεῶν ἐν ἀγῶνι πεσόντα.</line><line>ἀλλ' ἔχεο κρατερῶς, ὄτρυνε δὲ λαὸν ἅπαντα.</line><line>ὣς ἄρα μιν εἰπόντα τέλος θανάτοιο κάλυψεν</line><line>ὀφθαλμοὺς ῥῖνάς θ': ὃ δὲ λὰξ ἐν στήθεσι βαίνων</line><line>ἐκ χροὸς ἕλκε δόρυ, προτὶ δὲ φρένες αὐτῷ ἕποντο:</line><line>τοῖο δ' ἅμα ψυχήν τε καὶ ἔγχεος ἐξέρυσ' αἰχμήν.</line><line>Μυρμιδόνες δ' αὐτοῦ σχέθον ἵππους φυσιόωντας</line><line>ἱεμένους φοβέεσθαι, ἐπεὶ λίπον ἅρματ' ἀνάκτων.</line><line>Γλαύκῳ δ' αἰνὸν ἄχος γένετο φθογγῆς ἀΐοντι:</line><line>ὠρίνθη δέ οἱ ἦτορ ὅ τ' οὐ δύνατο προσαμῦναι.</line><line>χειρὶ δ' ἑλὼν ἐπίεζε βραχίονα: τεῖρε γὰρ αὐτὸν</line><line>ἕλκος, ὃ δή μιν Τεῦκρος ἐπεσσύμενον βάλεν ἰῷ</line><line>τείχεος ὑψηλοῖο, ἀρὴν ἑτάροισιν ἀμύνων.</line><line>εὐχόμενος δ' ἄρα εἶπεν ἑκηβόλῳ Ἀπόλλωνι:</line><line>κλῦθι ἄναξ ὅς που Λυκίης ἐν πίονι δήμῳ</line><line>εἲς ἢ ἐνὶ Τροίῃ: δύνασαι δὲ σὺ πάντοσ' ἀκούειν</line><line>ἀνέρι κηδομένῳ, ὡς νῦν ἐμὲ κῆδος ἱκάνει.</line><line>ἕλκος μὲν γὰρ ἔχω τόδε καρτερόν, ἀμφὶ δέ μοι χεὶρ</line><line>ὀξείῃς ὀδύνῃσιν ἐλήλαται, οὐδέ μοι αἷμα</line><line>τερσῆναι δύναται, βαρύθει δέ μοι ὦμος ὑπ' αὐτοῦ:</line><line>ἔγχος δ' οὐ δύναμαι σχεῖν ἔμπεδον, οὐδὲ μάχεσθαι</line><line>ἐλθὼν δυσμενέεσσιν. ἀνὴρ δ' ὤριστος ὄλωλε</line><line>Σαρπηδὼν Διὸς υἱός: ὃ δ' οὐ οὗ παιδὸς ἀμύνει.</line><line>ἀλλὰ σύ πέρ μοι ἄναξ τόδε καρτερὸν ἕλκος ἄκεσσαι,</line><line>κοίμησον δ' ὀδύνας, δὸς δὲ κράτος, ὄφρ' ἑτάροισι</line><line>κεκλόμενος Λυκίοισιν ἐποτρύνω πολεμίζειν,</line><line>αὐτός τ' ἀμφὶ νέκυι κατατεθνηῶτι μάχωμαι.</line><line>ὣς ἔφατ' εὐχόμενος, τοῦ δ' ἔκλυε Φοῖβος Ἀπόλλων.</line><line>αὐτίκα παῦσ' ὀδύνας ἀπὸ δ' ἕλκεος ἀργαλέοιο</line><line>αἷμα μέλαν τέρσηνε, μένος δέ οἱ ἔμβαλε θυμῷ.</line><line>Γλαῦκος δ' ἔγνω ᾗσιν ἐνὶ φρεσὶ γήθησέν τε</line><line>ὅττί οἱ ὦκ' ἤκουσε μέγας θεὸς εὐξαμένοιο.</line><line>πρῶτα μὲν ὄτρυνεν Λυκίων ἡγήτορας ἄνδρας</line><line>πάντῃ ἐποιχόμενος Σαρπηδόνος ἀμφιμάχεσθαι:</line><line>αὐτὰρ ἔπειτα μετὰ Τρῶας κίε μακρὰ βιβάσθων</line><line>Πουλυδάμαντ' ἔπι Πανθοΐδην καὶ Ἀγήνορα δῖον,</line><line>βῆ δὲ μετ' Αἰνείαν τε καὶ Ἕκτορα χαλκοκορυστήν,</line><line>ἀγχοῦ δ' ἱστάμενος ἔπεα πτερόεντα προσηύδα:</line><line>Ἕκτορ νῦν δὴ πάγχυ λελασμένος εἰς ἐπικούρων,</line><line>οἳ σέθεν εἵνεκα τῆλε φίλων καὶ πατρίδος αἴης</line><line>θυμὸν ἀποφθινύθουσι: σὺ δ' οὐκ ἐθέλεις ἐπαμύνειν.</line><line>κεῖται Σαρπηδὼν Λυκίων ἀγὸς ἀσπιστάων,</line><line>ὃς Λυκίην εἴρυτο δίκῃσί τε καὶ σθένεϊ ᾧ:</line><line>τὸν δ' ὑπὸ Πατρόκλῳ δάμασ' ἔγχεϊ χάλκεος Ἄρης.</line><line>ἀλλὰ φίλοι πάρστητε, νεμεσσήθητε δὲ θυμῷ,</line><line>μὴ ἀπὸ τεύχε' ἕλωνται, ἀεικίσσωσι δὲ νεκρὸν</line><line>Μυρμιδόνες, Δαναῶν κεχολωμένοι ὅσσοι ὄλοντο,</line><line>τοὺς ἐπὶ νηυσὶ θοῇσιν ἐπέφνομεν ἐγχείῃσιν.</line><line>ὣς ἔφατο, Τρῶας δὲ κατὰ κρῆθεν λάβε πένθος</line><line>ἄσχετον, οὐκ ἐπιεικτόν, ἐπεί σφισιν ἕρμα πόληος</line><line>ἔσκε καὶ ἀλλοδαπός περ ἐών: πολέες γὰρ ἅμ' αὐτῷ</line><line>λαοὶ ἕποντ', ἐν δ' αὐτὸς ἀριστεύεσκε μάχεσθαι:</line><line>βὰν δ' ἰθὺς Δαναῶν λελιημένοι: ἦρχε δ' ἄρά σφιν</line><line>Ἕκτωρ χωόμενος Σαρπηδόνος. αὐτὰρ Ἀχαιοὺς</line><line>ὦρσε Μενοιτιάδεω Πατροκλῆος λάσιον κῆρ:</line><line>Αἴαντε πρώτω προσέφη μεμαῶτε καὶ αὐτώ:</line><line>Αἴαντε νῦν σφῶϊν ἀμύνεσθαι φίλον ἔστω,</line><line>οἷοί περ πάρος ἦτε μετ' ἀνδράσιν ἢ καὶ ἀρείους.</line><line>κεῖται ἀνὴρ ὃς πρῶτος ἐσήλατο τεῖχος Ἀχαιῶν</line><line>Σαρπηδών: ἀλλ' εἴ μιν ἀεικισσαίμεθ' ἑλόντες,</line><line>τεύχεά τ' ὤμοιιν ἀφελοίμεθα, καί τιν' ἑταίρων</line><line>αὐτοῦ ἀμυνομένων δαμασαίμεθα νηλέϊ χαλκῷ.</line><line>ὣς ἔφαθ', οἳ δὲ καὶ αὐτοὶ ἀλέξασθαι μενέαινον.</line><line>οἳ δ' ἐπεὶ ἀμφοτέρωθεν ἐκαρτύναντο φάλαγγας</line><line>Τρῶες καὶ Λύκιοι καὶ Μυρμιδόνες καὶ Ἀχαιοί,</line><line>σύμβαλον ἀμφὶ νέκυι κατατεθνηῶτι μάχεσθαι</line><line>δεινὸν ἀΰσαντες: μέγα δ' ἔβραχε τεύχεα φωτῶν.</line><line>Ζεὺς δ' ἐπὶ νύκτ' ὀλοὴν τάνυσε κρατερῇ ὑσμίνῃ,</line><line>ὄφρα φίλῳ περὶ παιδὶ μάχης ὀλοὸς πόνος εἴη.</line><line>ὦσαν δὲ πρότεροι Τρῶες ἑλίκωπας Ἀχαιούς:</line><line>βλῆτο γὰρ οὔ τι κάκιστος ἀνὴρ μετὰ Μυρμιδόνεσσιν</line><line>υἱὸς Ἀγακλῆος μεγαθύμου δῖος Ἐπειγεύς,</line><line>ὅς ῥ' ἐν Βουδείῳ εὖ ναιομένῳ ἤνασσε</line><line>τὸ πρίν: ἀτὰρ τότε γ' ἐσθλὸν ἀνεψιὸν ἐξεναρίξας</line><line>ἐς Πηλῆ' ἱκέτευσε καὶ ἐς Θέτιν ἀργυρόπεζαν:</line><line>οἳ δ' ἅμ' Ἀχιλλῆϊ ῥηξήνορι πέμπον ἕπεσθαι</line><line>Ἴλιον εἰς εὔπωλον, ἵνα Τρώεσσι μάχοιτο.</line><line>τόν ῥα τόθ' ἁπτόμενον νέκυος βάλε φαίδιμος Ἕκτωρ</line><line>χερμαδίῳ κεφαλήν: ἣ δ' ἄνδιχα πᾶσα κεάσθη</line><line>ἐν κόρυθι βριαρῇ: ὃ δ' ἄρα πρηνὴς ἐπὶ νεκρῷ</line><line>κάππεσεν, ἀμφὶ δέ μιν θάνατος χύτο θυμοραϊστής.</line><line>Πατρόκλῳ δ' ἄρ' ἄχος γένετο φθιμένου ἑτάροιο,</line><line>ἴθυσεν δὲ διὰ προμάχων ἴρηκι ἐοικὼς</line><line>ὠκέϊ, ὅς τ' ἐφόβησε κολοιούς τε ψῆράς τε:</line><line>ὣς ἰθὺς Λυκίων Πατρόκλεες ἱπποκέλευθε</line><line>ἔσσυο καὶ Τρώων, κεχόλωσο δὲ κῆρ ἑτάροιο.</line><line>καί ῥ' ἔβαλε Σθενέλαον Ἰθαιμένεος φίλον υἱὸν</line><line>αὐχένα χερμαδίῳ, ῥῆξεν δ' ἀπὸ τοῖο τένοντας.</line><line>χώρησαν δ' ὑπό τε πρόμαχοι καὶ φαίδιμος Ἕκτωρ.</line><line>ὅσση δ' αἰγανέης ῥιπὴ ταναοῖο τέτυκται,</line><line>ἥν ῥά τ' ἀνὴρ ἀφέῃ πειρώμενος ἢ ἐν ἀέθλῳ</line><line>ἠὲ καὶ ἐν πολέμῳ δηΐων ὕπο θυμοραϊστέων,</line><line>τόσσον ἐχώρησαν Τρῶες, ὤσαντο δ' Ἀχαιοί.</line><line>Γλαῦκος δὲ πρῶτος Λυκίων ἀγὸς ἀσπιστάων</line><line>ἐτράπετ', ἔκτεινεν δὲ Βαθυκλῆα μεγάθυμον</line><line>Χάλκωνος φίλον υἱόν, ὃς Ἑλλάδι οἰκία ναίων</line><line>ὄλβῳ τε πλούτῳ τε μετέπρεπε Μυρμιδόνεσσι.</line><line>τὸν μὲν ἄρα Γλαῦκος στῆθος μέσον οὔτασε δουρὶ</line><line>στρεφθεὶς ἐξαπίνης, ὅτε μιν κατέμαρπτε διώκων:</line><line>δούπησεν δὲ πεσών: πυκινὸν δ' ἄχος ἔλλαβ' Ἀχαιούς,</line><line>ὡς ἔπεσ' ἐσθλὸς ἀνήρ: μέγα δὲ Τρῶες κεχάροντο,</line><line>στὰν δ' ἀμφ' αὐτὸν ἰόντες ἀολλέες: οὐδ' ἄρ' Ἀχαιοὶ</line><line>ἀλκῆς ἐξελάθοντο, μένος δ' ἰθὺς φέρον αὐτῶν.</line><line>ἔνθ' αὖ Μηριόνης Τρώων ἕλεν ἄνδρα κορυστὴν</line><line>Λαόγονον θρασὺν υἱὸν Ὀνήτορος, ὃς Διὸς ἱρεὺς</line><line>Ἰδαίου ἐτέτυκτο, θεὸς δ' ὣς τίετο δήμῳ.</line><line>τὸν βάλ' ὑπὸ γναθμοῖο καὶ οὔατος: ὦκα δὲ θυμὸς</line><line>ᾤχετ' ἀπὸ μελέων, στυγερὸς δ' ἄρα μιν σκότος εἷλεν.</line><line>Αἰνείας δ' ἐπὶ Μηριόνῃ δόρυ χάλκεον ἧκεν:</line><line>ἔλπετο γὰρ τεύξεσθαι ὑπασπίδια προβιβῶντος.</line><line>ἀλλ' ὃ μὲν ἄντα ἰδὼν ἠλεύατο χάλκεον ἔγχος:</line><line>πρόσσω γὰρ κατέκυψε, τὸ δ' ἐξόπιθεν δόρυ μακρὸν</line><line>οὔδει ἐνισκίμφθη, ἐπὶ δ' οὐρίαχος πελεμίχθη</line><line>ἔγχεος: ἔνθα δ' ἔπειτ' ἀφίει μένος ὄβριμος Ἄρης.</line><line>αἰχμὴ δ' Αἰνείαο κραδαινομένη κατὰ γαίης</line><line>ᾤχετ', ἐπεί ῥ' ἅλιον στιβαρῆς ἀπὸ χειρὸς ὄρουσεν.</line><line>Αἰνείας δ' ἄρα θυμὸν ἐχώσατο φώνησέν τε:</line><line>Μηριόνη τάχα κέν σε καὶ ὀρχηστήν περ ἐόντα</line><line>ἔγχος ἐμὸν κατέπαυσε διαμπερές, εἴ σ' ἔβαλόν περ.</line><line>τὸν δ' αὖ Μηριόνης δουρικλυτὸς ἀντίον ηὔδα:</line><line>Αἰνεία χαλεπόν σε καὶ ἴφθιμόν περ ἐόντα</line><line>πάντων ἀνθρώπων σβέσσαι μένος, ὅς κέ σευ ἄντα</line><line>ἔλθῃ ἀμυνόμενος: θνητὸς δέ νυ καὶ σὺ τέτυξαι.</line><line>εἰ καὶ ἐγώ σε βάλοιμι τυχὼν μέσον ὀξέϊ χαλκῷ,</line><line>αἶψά κε καὶ κρατερός περ ἐὼν καὶ χερσὶ πεποιθὼς</line><line>εὖχος ἐμοὶ δοίης, ψυχὴν δ' Ἄϊδι κλυτοπώλῳ.</line><line>ὣς φάτο, τὸν δ' ἐνένιπε Μενοιτίου ἄλκιμος υἱός:</line><line>Μηριόνη τί σὺ ταῦτα καὶ ἐσθλὸς ἐὼν ἀγορεύεις;</line><line>ὦ πέπον οὔ τοι Τρῶες ὀνειδείοις ἐπέεσσι</line><line>νεκροῦ χωρήσουσι: πάρος τινὰ γαῖα καθέξει.</line><line>ἐν γὰρ χερσὶ τέλος πολέμου, ἐπέων δ' ἐνὶ βουλῇ:</line><line>τὼ οὔ τι χρὴ μῦθον ὀφέλλειν, ἀλλὰ μάχεσθαι.</line><line>ὣς εἰπὼν ὃ μὲν ἦρχ', ὃ δ' ἅμ' ἕσπετο ἰσόθεος φώς.</line><line>τῶν δ' ὥς τε δρυτόμων ἀνδρῶν ὀρυμαγδὸς ὀρώρει</line><line>οὔρεος ἐν βήσσῃς, ἕκαθεν δέ τε γίγνετ' ἀκουή,</line><line>ὣς τῶν ὄρνυτο δοῦπος ἀπὸ χθονὸς εὐρυοδείης</line><line>χαλκοῦ τε ῥινοῦ τε βοῶν τ' εὐποιητάων,</line><line>νυσσομένων ξίφεσίν τε καὶ ἔγχεσιν ἀμφιγύοισιν.</line><line>οὐδ' ἂν ἔτι φράδμων περ ἀνὴρ Σαρπηδόνα δῖον</line><line>ἔγνω, ἐπεὶ βελέεσσι καὶ αἵματι καὶ κονίῃσιν</line><line>ἐκ κεφαλῆς εἴλυτο διαμπερὲς ἐς πόδας ἄκρους.</line><line>οἳ δ' αἰεὶ περὶ νεκρὸν ὁμίλεον, ὡς ὅτε μυῖαι</line><line>σταθμῷ ἔνι βρομέωσι περιγλαγέας κατὰ πέλλας</line><line>ὥρῃ ἐν εἰαρινῇ, ὅτε τε γλάγος ἄγγεα δεύει:</line><line>ὣς ἄρα τοὶ περὶ νεκρὸν ὁμίλεον, οὐδέ ποτε Ζεὺς</line><line>τρέψεν ἀπὸ κρατερῆς ὑσμίνης ὄσσε φαεινώ,</line><line>ἀλλὰ κατ' αὐτοὺς αἰὲν ὅρα καὶ φράζετο θυμῷ,</line><line>πολλὰ μάλ' ἀμφὶ φόνῳ Πατρόκλου μερμηρίζων,</line><line>ἢ ἤδη καὶ κεῖνον ἐνὶ κρατερῇ ὑσμίνῃ</line><line>αὐτοῦ ἐπ' ἀντιθέῳ Σαρπηδόνι φαίδιμος Ἕκτωρ</line><line>χαλκῷ δῃώσῃ, ἀπό τ' ὤμων τεύχε' ἕληται,</line><line>ἦ ἔτι καὶ πλεόνεσσιν ὀφέλλειεν πόνον αἰπύν.</line><line>ὧδε δέ οἱ φρονέοντι δοάσσατο κέρδιον εἶναι</line><line>ὄφρ' ἠῢς θεράπων Πηληϊάδεω Ἀχιλῆος</line><line>ἐξαῦτις Τρῶάς τε καὶ Ἕκτορα χαλκοκορυστὴν</line><line>ὤσαιτο προτὶ ἄστυ, πολέων δ' ἀπὸ θυμὸν ἕλοιτο.</line><line>Ἕκτορι δὲ πρωτίστῳ ἀνάλκιδα θυμὸν ἐνῆκεν:</line><line>ἐς δίφρον δ' ἀναβὰς φύγαδ' ἔτραπε, κέκλετο δ' ἄλλους</line><line>Τρῶας φευγέμεναι: γνῶ γὰρ Διὸς ἱρὰ τάλαντα.</line><line>ἔνθ' οὐδ' ἴφθιμοι Λύκιοι μένον, ἀλλὰ φόβηθεν</line><line>πάντες, ἐπεὶ βασιλῆα ἴδον βεβλαμμένον ἦτορ</line><line>κείμενον ἐν νεκύων ἀγύρει: πολέες γὰρ ἐπ' αὐτῷ</line><line>κάππεσον, εὖτ' ἔριδα κρατερὴν ἐτάνυσσε Κρονίων.</line><line>οἳ δ' ἄρ' ἀπ' ὤμοιιν Σαρπηδόνος ἔντε' ἕλοντο</line><line>χάλκεα μαρμαίροντα, τὰ μὲν κοίλας ἐπὶ νῆας</line><line>δῶκε φέρειν ἑτάροισι Μενοιτίου ἄλκιμος υἱός.</line><line>καὶ τότ' Ἀπόλλωνα προσέφη νεφεληγερέτα Ζεύς:</line><line>εἰ δ' ἄγε νῦν φίλε Φοῖβε, κελαινεφὲς αἷμα κάθηρον</line><line>ἐλθὼν ἐκ βελέων Σαρπηδόνα, καί μιν ἔπειτα</line><line>πολλὸν ἀπὸ πρὸ φέρων λοῦσον ποταμοῖο ῥοῇσι</line><line>χρῖσόν τ' ἀμβροσίῃ, περὶ δ' ἄμβροτα εἵματα ἕσσον:</line><line>πέμπε δέ μιν πομποῖσιν ἅμα κραιπνοῖσι φέρεσθαι</line><line>ὕπνῳ καὶ θανάτῳ διδυμάοσιν, οἵ ῥά μιν ὦκα</line><line>θήσουσ' ἐν Λυκίης εὐρείης πίονι δήμῳ,</line><line>ἔνθά ἑ ταρχύσουσι κασίγνητοί τε ἔται τε</line><line>τύμβῳ τε στήλῃ τε: τὸ γὰρ γέρας ἐστὶ θανόντων.</line><line>ὣς ἔφατ', οὐδ' ἄρα πατρὸς ἀνηκούστησεν Ἀπόλλων.</line><line>βῆ δὲ κατ' Ἰδαίων ὀρέων ἐς φύλοπιν αἰνήν,</line><line>αὐτίκα δ' ἐκ βελέων Σαρπηδόνα δῖον ἀείρας</line><line>πολλὸν ἀπὸ πρὸ φέρων λοῦσεν ποταμοῖο ῥοῇσι</line><line>χρῖσέν τ' ἀμβροσίῃ, περὶ δ' ἄμβροτα εἵματα ἕσσε:</line><line>πέμπε δέ μιν πομποῖσιν ἅμα κραιπνοῖσι φέρεσθαι,</line><line>ὕπνῳ καὶ θανάτῳ διδυμάοσιν, οἵ ῥά μιν ὦκα</line><line>κάτθεσαν ἐν Λυκίης εὐρείης πίονι δήμῳ.</line><line>Πάτροκλος δ' ἵπποισι καὶ Αὐτομέδοντι κελεύσας</line><line>Τρῶας καὶ Λυκίους μετεκίαθε, καὶ μέγ' ἀάσθη</line><line>νήπιος: εἰ δὲ ἔπος Πηληϊάδαο φύλαξεν</line><line>ἦ τ' ἂν ὑπέκφυγε κῆρα κακὴν μέλανος θανάτοιο.</line><line>ἀλλ' αἰεί τε Διὸς κρείσσων νόος ἠέ περ ἀνδρῶν:</line><line>ὅς τε καὶ ἄλκιμον ἄνδρα φοβεῖ καὶ ἀφείλετο νίκην</line><line>ῥηϊδίως, ὅτε δ' αὐτὸς ἐποτρύνῃσι μάχεσθαι:</line><line>ὅς οἱ καὶ τότε θυμὸν ἐνὶ στήθεσσιν ἀνῆκεν.</line><line>ἔνθα τίνα πρῶτον τίνα δ' ὕστατον ἐξενάριξας</line><line>Πατρόκλεις, ὅτε δή σε θεοὶ θάνατον δὲ κάλεσσαν;</line><line>Ἄδρηστον μὲν πρῶτα καὶ Αὐτόνοον καὶ Ἔχεκλον</line><line>καὶ Πέριμον Μεγάδην καὶ Ἐπίστορα καὶ Μελάνιππον,</line><line>αὐτὰρ ἔπειτ' Ἔλασον καὶ Μούλιον ἠδὲ Πυλάρτην:</line><line>τοὺς ἕλεν: οἳ δ' ἄλλοι φύγαδε μνώοντο ἕκαστος.</line><line>ἔνθά κεν ὑψίπυλον Τροίην ἕλον υἷες Ἀχαιῶν</line><line>Πατρόκλου ὑπὸ χερσί, περὶ πρὸ γὰρ ἔγχεϊ θῦεν,</line><line>εἰ μὴ Ἀπόλλων Φοῖβος ἐϋδμήτου ἐπὶ πύργου</line><line>ἔστη τῷ ὀλοὰ φρονέων, Τρώεσσι δ' ἀρήγων.</line><line>τρὶς μὲν ἐπ' ἀγκῶνος βῆ τείχεος ὑψηλοῖο</line><line>Πάτροκλος, τρὶς δ' αὐτὸν ἀπεστυφέλιξεν Ἀπόλλων</line><line>χείρεσσ' ἀθανάτῃσι φαεινὴν ἀσπίδα νύσσων.</line><line>ἀλλ' ὅτε δὴ τὸ τέταρτον ἐπέσσυτο δαίμονι ἶσος,</line><line>δεινὰ δ' ὁμοκλήσας ἔπεα πτερόεντα προσηύδα:</line><line>χάζεο διογενὲς Πατρόκλεες: οὔ νύ τοι αἶσα</line><line>σῷ ὑπὸ δουρὶ πόλιν πέρθαι Τρώων ἀγερώχων,</line><line>οὐδ' ὑπ' Ἀχιλλῆος, ὅς περ σέο πολλὸν ἀμείνων.</line><line>ὣς φάτο, Πάτροκλος δ' ἀνεχάζετο πολλὸν ὀπίσσω</line><line>μῆνιν ἀλευάμενος ἑκατηβόλου Ἀπόλλωνος.</line><line>Ἕκτωρ δ' ἐν Σκαιῇσι πύλῃς ἔχε μώνυχας ἵππους:</line><line>δίζε γὰρ ἠὲ μάχοιτο κατὰ κλόνον αὖτις ἐλάσσας,</line><line>ἦ λαοὺς ἐς τεῖχος ὁμοκλήσειεν ἀλῆναι.</line><line>ταῦτ' ἄρα οἱ φρονέοντι παρίστατο Φοῖβος Ἀπόλλων</line><line>ἀνέρι εἰσάμενος αἰζηῷ τε κρατερῷ τε</line><line>Ἀσίῳ, ὃς μήτρως ἦν Ἕκτορος ἱπποδάμοιο</line><line>αὐτοκασίγνητος Ἑκάβης, υἱὸς δὲ Δύμαντος,</line><line>ὃς Φρυγίῃ ναίεσκε ῥοῇς ἔπι Σαγγαρίοιο:</line><line>τῷ μιν ἐεισάμενος προσέφη Διὸς υἱὸς Ἀπόλλων:</line><line>Ἕκτορ τίπτε μάχης ἀποπαύεαι; οὐδέ τί σε χρή.</line><line>αἴθ' ὅσον ἥσσων εἰμί, τόσον σέο φέρτερος εἴην:</line><line>τώ κε τάχα στυγερῶς πολέμου ἀπερωήσειας.</line><line>ἀλλ' ἄγε Πατρόκλῳ ἔφεπε κρατερώνυχας ἵππους,</line><line>αἴ κέν πώς μιν ἕλῃς, δώῃ δέ τοι εὖχος Ἀπόλλων.</line><line>ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν,</line><line>Κεβριόνῃ δ' ἐκέλευσε δαΐφρονι φαίδιμος Ἕκτωρ</line><line>ἵππους ἐς πόλεμον πεπληγέμεν. αὐτὰρ Ἀπόλλων</line><line>δύσεθ' ὅμιλον ἰών, ἐν δὲ κλόνον Ἀργείοισιν</line><line>ἧκε κακόν, Τρωσὶν δὲ καὶ Ἕκτορι κῦδος ὄπαζεν.</line><line>Ἕκτωρ δ' ἄλλους μὲν Δαναοὺς ἔα οὐδ' ἐνάριζεν:</line><line>αὐτὰρ ὃ Πατρόκλῳ ἔφεπε κρατερώνυχας ἵππους.</line><line>Πάτροκλος δ' ἑτέρωθεν ἀφ' ἵππων ἆλτο χαμᾶζε</line><line>σκαιῇ ἔγχος ἔχων: ἑτέρηφι δὲ λάζετο πέτρον</line><line>μάρμαρον ὀκριόεντα τόν οἱ περὶ χεὶρ ἐκάλυψεν,</line><line>ἧκε δ' ἐρεισάμενος, οὐδὲ δὴν χάζετο φωτός,</line><line>οὐδ' ἁλίωσε βέλος, βάλε δ' Ἕκτορος ἡνιοχῆα</line><line>Κεβριόνην νόθον υἱὸν ἀγακλῆος Πριάμοιο</line><line>ἵππων ἡνί' ἔχοντα μετώπιον ὀξέϊ λᾶϊ.</line><line>ἀμφοτέρας δ' ὀφρῦς σύνελεν λίθος, οὐδέ οἱ ἔσχεν</line><line>ὀστέον, ὀφθαλμοὶ δὲ χαμαὶ πέσον ἐν κονίῃσιν</line><line>αὐτοῦ πρόσθε ποδῶν: ὃ δ' ἄρ' ἀρνευτῆρι ἐοικὼς</line><line>κάππεσ' ἀπ' εὐεργέος δίφρου, λίπε δ' ὀστέα θυμός.</line><line>τὸν δ' ἐπικερτομέων προσέφης Πατρόκλεες ἱππεῦ:</line><line>ὢ πόποι ἦ μάλ' ἐλαφρὸς ἀνήρ, ὡς ῥεῖα κυβιστᾷ.</line><line>εἰ δή που καὶ πόντῳ ἐν ἰχθυόεντι γένοιτο,</line><line>πολλοὺς ἂν κορέσειεν ἀνὴρ ὅδε τήθεα διφῶν</line><line>νηὸς ἀποθρῴσκων, εἰ καὶ δυσπέμφελος εἴη,</line><line>ὡς νῦν ἐν πεδίῳ ἐξ ἵππων ῥεῖα κυβιστᾷ.</line><line>ἦ ῥα καὶ ἐν Τρώεσσι κυβιστητῆρες ἔασιν.</line><line>ὣς εἰπὼν ἐπὶ Κεβριόνῃ ἥρωϊ βεβήκει</line><line>οἶμα λέοντος ἔχων, ὅς τε σταθμοὺς κεραΐζων</line><line>ἔβλητο πρὸς στῆθος, ἑή τέ μιν ὤλεσεν ἀλκή:</line><line>ὣς ἐπὶ Κεβριόνῃ Πατρόκλεες ἆλσο μεμαώς.</line><line>Ἕκτωρ δ' αὖθ' ἑτέρωθεν ἀφ' ἵππων ἆλτο χαμᾶζε.</line><line>τὼ περὶ Κεβριόναο λέονθ' ὣς δηρινθήτην,</line><line>ὥ τ' ὄρεος κορυφῇσι περὶ κταμένης ἐλάφοιο</line><line>ἄμφω πεινάοντε μέγα φρονέοντε μάχεσθον:</line><line>ὣς περὶ Κεβριόναο δύω μήστωρες ἀϋτῆς</line><line>Πάτροκλός τε Μενοιτιάδης καὶ φαίδιμος Ἕκτωρ</line><line>ἵεντ' ἀλλήλων ταμέειν χρόα νηλέϊ χαλκῷ.</line><line>Ἕκτωρ μὲν κεφαλῆφιν ἐπεὶ λάβεν οὐχὶ μεθίει:</line><line>Πάτροκλος δ' ἑτέρωθεν ἔχεν ποδός: οἳ δὲ δὴ ἄλλοι</line><line>Τρῶες καὶ Δαναοὶ σύναγον κρατερὴν ὑσμίνην.</line><line>ὡς δ' Εὖρός τε Νότος τ' ἐριδαίνετον ἀλλήλοιιν</line><line>οὔρεος ἐν βήσσῃς βαθέην πελεμιζέμεν ὕλην</line><line>φηγόν τε μελίην τε τανύφλοιόν τε κράνειαν,</line><line>αἵ τε πρὸς ἀλλήλας ἔβαλον τανυήκεας ὄζους</line><line>ἠχῇ θεσπεσίῃ, πάταγος δέ τε ἀγνυμενάων,</line><line>ὣς Τρῶες καὶ Ἀχαιοὶ ἐπ' ἀλλήλοισι θορόντες</line><line>δῄουν, οὐδ' ἕτεροι μνώοντ' ὀλοοῖο φόβοιο.</line><line>πολλὰ δὲ Κεβριόνην ἀμφ' ὀξέα δοῦρα πεπήγει</line><line>ἰοί τε πτερόεντες ἀπὸ νευρῆφι θορόντες,</line><line>πολλὰ δὲ χερμάδια μεγάλ' ἀσπίδας ἐστυφέλιξαν</line><line>μαρναμένων ἀμφ' αὐτόν: ὃ δ' ἐν στροφάλιγγι κονίης</line><line>κεῖτο μέγας μεγαλωστί, λελασμένος ἱπποσυνάων.</line><line>ὄφρα μὲν Ἠέλιος μέσον οὐρανὸν ἀμφιβεβήκει,</line><line>τόφρα μάλ' ἀμφοτέρων βέλε' ἥπτετο, πῖπτε δὲ λαός:</line><line>ἦμος δ' Ἠέλιος μετενίσετο βουλυτὸν δέ,</line><line>καὶ τότε δή ῥ' ὑπὲρ αἶσαν Ἀχαιοὶ φέρτεροι ἦσαν.</line><line>ἐκ μὲν Κεβριόνην βελέων ἥρωα ἔρυσσαν</line><line>Τρώων ἐξ ἐνοπῆς, καὶ ἀπ' ὤμων τεύχε' ἕλοντο,</line><line>Πάτροκλος δὲ Τρωσὶ κακὰ φρονέων ἐνόρουσε.</line><line>τρὶς μὲν ἔπειτ' ἐπόρουσε θοῷ ἀτάλαντος Ἄρηϊ</line><line>σμερδαλέα ἰάχων, τρὶς δ' ἐννέα φῶτας ἔπεφνεν.</line><line>ἀλλ' ὅτε δὴ τὸ τέταρτον ἐπέσσυτο δαίμονι ἶσος,</line><line>ἔνθ' ἄρα τοι Πάτροκλε φάνη βιότοιο τελευτή:</line><line>ἤντετο γάρ τοι Φοῖβος ἐνὶ κρατερῇ ὑσμίνῃ</line><line>δεινός: ὃ μὲν τὸν ἰόντα κατὰ κλόνον οὐκ ἐνόησεν,</line><line>ἠέρι γὰρ πολλῇ κεκαλυμμένος ἀντεβόλησε:</line><line>στῆ δ' ὄπιθεν, πλῆξεν δὲ μετάφρενον εὐρέε τ' ὤμω</line><line>χειρὶ καταπρηνεῖ, στρεφεδίνηθεν δέ οἱ ὄσσε.</line><line>τοῦ δ' ἀπὸ μὲν κρατὸς κυνέην βάλε Φοῖβος Ἀπόλλων:</line><line>ἣ δὲ κυλινδομένη καναχὴν ἔχε ποσσὶν ὑφ' ἵππων</line><line>αὐλῶπις τρυφάλεια, μιάνθησαν δὲ ἔθειραι</line><line>αἵματι καὶ κονίῃσι: πάρος γε μὲν οὐ θέμις ἦεν</line><line>ἱππόκομον πήληκα μιαίνεσθαι κονίῃσιν,</line><line>ἀλλ' ἀνδρὸς θείοιο κάρη χαρίεν τε μέτωπον</line><line>ῥύετ' Ἀχιλλῆος: τότε δὲ Ζεὺς Ἕκτορι δῶκεν</line><line>ᾗ κεφαλῇ φορέειν, σχεδόθεν δέ οἱ ἦεν ὄλεθρος.</line><line>πᾶν δέ οἱ ἐν χείρεσσιν ἄγη δολιχόσκιον ἔγχος</line><line>βριθὺ μέγα στιβαρὸν κεκορυθμένον: αὐτὰρ ἀπ' ὤμων</line><line>ἀσπὶς σὺν τελαμῶνι χαμαὶ πέσε τερμιόεσσα.</line><line>λῦσε δέ οἱ θώρηκα ἄναξ Διὸς υἱὸς Ἀπόλλων.</line><line>τὸν δ' ἄτη φρένας εἷλε, λύθεν δ' ὑπὸ φαίδιμα γυῖα,</line><line>στῆ δὲ ταφών: ὄπιθεν δὲ μετάφρενον ὀξέϊ δουρὶ</line><line>ὤμων μεσσηγὺς σχεδόθεν βάλε Δάρδανος ἀνὴρ</line><line>Πανθοΐδης Εὔφορβος, ὃς ἡλικίην ἐκέκαστο</line><line>ἔγχεΐ θ' ἱπποσύνῃ τε πόδεσσί τε καρπαλίμοισι:</line><line>καὶ γὰρ δὴ τότε φῶτας ἐείκοσι βῆσεν ἀφ' ἵππων</line><line>πρῶτ' ἐλθὼν σὺν ὄχεσφι διδασκόμενος πολέμοιο:</line><line>ὅς τοι πρῶτος ἐφῆκε βέλος Πατρόκλεες ἱππεῦ</line><line>οὐδὲ δάμασσ': ὃ μὲν αὖτις ἀνέδραμε, μίκτο δ' ὁμίλῳ,</line><line>ἐκ χροὸς ἁρπάξας δόρυ μείλινον, οὐδ' ὑπέμεινε</line><line>Πάτροκλον γυμνόν περ ἐόντ' ἐν δηϊοτῆτι.</line><line>Πάτροκλος δὲ θεοῦ πληγῇ καὶ δουρὶ δαμασθεὶς</line><line>ἂψ ἑτάρων εἰς ἔθνος ἐχάζετο κῆρ' ἀλεείνων.</line><line>Ἕκτωρ δ' ὡς εἶδεν Πατροκλῆα μεγάθυμον</line><line>ἂψ ἀναχαζόμενον βεβλημένον ὀξέϊ χαλκῷ,</line><line>ἀγχίμολόν ῥά οἱ ἦλθε κατὰ στίχας, οὖτα δὲ δουρὶ</line><line>νείατον ἐς κενεῶνα, διὰ πρὸ δὲ χαλκὸν ἔλασσε:</line><line>δούπησεν δὲ πεσών, μέγα δ' ἤκαχε λαὸν Ἀχαιῶν:</line><line>ὡς δ' ὅτε σῦν ἀκάμαντα λέων ἐβιήσατο χάρμῃ,</line><line>ὥ τ' ὄρεος κορυφῇσι μέγα φρονέοντε μάχεσθον</line><line>πίδακος ἀμφ' ὀλίγης: ἐθέλουσι δὲ πιέμεν ἄμφω:</line><line>πολλὰ δέ τ' ἀσθμαίνοντα λέων ἐδάμασσε βίηφιν:</line><line>ὣς πολέας πεφνόντα Μενοιτίου ἄλκιμον υἱὸν</line><line>Ἕκτωρ Πριαμίδης σχεδὸν ἔγχεϊ θυμὸν ἀπηύρα,</line><line>καί οἱ ἐπευχόμενος ἔπεα πτερόεντα προσηύδα:</line><line>Πάτροκλ' ἦ που ἔφησθα πόλιν κεραϊξέμεν ἁμήν,</line><line>Τρωϊάδας δὲ γυναῖκας ἐλεύθερον ἦμαρ ἀπούρας</line><line>ἄξειν ἐν νήεσσι φίλην ἐς πατρίδα γαῖαν</line><line>νήπιε: τάων δὲ πρόσθ' Ἕκτορος ὠκέες ἵπποι</line><line>ποσσὶν ὀρωρέχαται πολεμίζειν: ἔγχεϊ δ' αὐτὸς</line><line>Τρωσὶ φιλοπτολέμοισι μεταπρέπω, ὅ σφιν ἀμύνω</line><line>ἦμαρ ἀναγκαῖον: σὲ δέ τ' ἐνθάδε γῦπες ἔδονται.</line><line>ἆ δείλ', οὐδέ τοι ἐσθλὸς ἐὼν χραίσμησεν Ἀχιλλεύς,</line><line>ὅς πού τοι μάλα πολλὰ μένων ἐπετέλλετ' ἰόντι:</line><line>μή μοι πρὶν ἰέναι Πατρόκλεες ἱπποκέλευθε</line><line>νῆας ἔπι γλαφυρὰς πρὶν Ἕκτορος ἀνδροφόνοιο</line><line>αἱματόεντα χιτῶνα περὶ στήθεσσι δαΐξαι.</line><line>ὥς πού σε προσέφη, σοὶ δὲ φρένας ἄφρονι πεῖθε.</line><line>τὸν δ' ὀλιγοδρανέων προσέφης Πατρόκλεες ἱππεῦ:</line><line>ἤδη νῦν Ἕκτορ μεγάλ' εὔχεο: σοὶ γὰρ ἔδωκε</line><line>νίκην Ζεὺς Κρονίδης καὶ Ἀπόλλων, οἵ με δάμασσαν</line><line>ῥηιδίως: αὐτοὶ γὰρ ἀπ' ὤμων τεύχε' ἕλοντο.</line><line>τοιοῦτοι δ' εἴ πέρ μοι ἐείκοσιν ἀντεβόλησαν,</line><line>πάντές κ' αὐτόθ' ὄλοντο ἐμῷ ὑπὸ δουρὶ δαμέντες.</line><line>ἀλλά με μοῖρ' ὀλοὴ καὶ Λητοῦς ἔκτανεν υἱός,</line><line>ἀνδρῶν δ' Εὔφορβος: σὺ δέ με τρίτος ἐξεναρίζεις.</line><line>ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:</line><line>οὔ θην οὐδ' αὐτὸς δηρὸν βέῃ, ἀλλά τοι ἤδη</line><line>ἄγχι παρέστηκεν θάνατος καὶ μοῖρα κραταιὴ</line><line>χερσὶ δαμέντ' Ἀχιλῆος ἀμύμονος Αἰακίδαο.</line><line>ὣς ἄρα μιν εἰπόντα τέλος θανάτοιο κάλυψε:</line><line>ψυχὴ δ' ἐκ ῥεθέων πταμένη Ἄϊδος δὲ βεβήκει</line><line>ὃν πότμον γοόωσα λιποῦσ' ἀνδροτῆτα καὶ ἥβην.</line><line>τὸν καὶ τεθνηῶτα προσηύδα φαίδιμος Ἕκτωρ:</line><line>Πατρόκλεις τί νύ μοι μαντεύεαι αἰπὺν ὄλεθρον;</line><line>τίς δ' οἶδ' εἴ κ' Ἀχιλεὺς Θέτιδος πάϊς ἠϋκόμοιο</line><line>φθήῃ ἐμῷ ὑπὸ δουρὶ τυπεὶς ἀπὸ θυμὸν ὀλέσσαι;</line><line>ὣς ἄρα φωνήσας δόρυ χάλκεον ἐξ ὠτειλῆς</line><line>εἴρυσε λὰξ προσβάς, τὸν δ' ὕπτιον ὦσ' ἀπὸ δουρός.</line><line>αὐτίκα δὲ ξὺν δουρὶ μετ' Αὐτομέδοντα βεβήκει</line><line>ἀντίθεον θεράποντα ποδώκεος Αἰακίδαο:</line><line>ἵετο γὰρ βαλέειν: τὸν δ' ἔκφερον ὠκέες ἵπποι</line><line>ἄμβροτοι, οὓς Πηλῆϊ θεοὶ δόσαν ἀγλαὰ δῶρα.</line><line>οὐδ' ἔλαθ' Ἀτρέος υἱὸν ἀρηΐφιλον Μενέλαον</line><line>Πάτροκλος Τρώεσσι δαμεὶς ἐν δηϊοτῆτι.</line><line>βῆ δὲ διὰ προμάχων κεκορυθμένος αἴθοπι χαλκῷ,</line><line>ἀμφὶ δ' ἄρ' αὐτῷ βαῖν' ὥς τις περὶ πόρτακι μήτηρ</line><line>πρωτοτόκος κινυρὴ οὐ πρὶν εἰδυῖα τόκοιο:</line><line>ὣς περὶ Πατρόκλῳ βαῖνε ξανθὸς Μενέλαος.</line><line>πρόσθε δέ οἱ δόρυ τ' ἔσχε καὶ ἀσπίδα πάντοσ' ἐΐσην,</line><line>τὸν κτάμεναι μεμαὼς ὅς τις τοῦ γ' ἀντίος ἔλθοι.</line><line>οὐδ' ἄρα Πάνθου υἱὸς ἐϋμμελίης ἀμέλησε</line><line>Πατρόκλοιο πεσόντος ἀμύμονος: ἄγχι δ' ἄρ' αὐτοῦ</line><line>ἔστη, καὶ προσέειπεν ἀρηΐφιλον Μενέλαον:</line><line>Ἀτρεΐδη Μενέλαε διοτρεφὲς ὄρχαμε λαῶν</line><line>χάζεο, λεῖπε δὲ νεκρόν, ἔα δ' ἔναρα βροτόεντα:</line><line>οὐ γάρ τις πρότερος Τρώων κλειτῶν τ' ἐπικούρων</line><line>Πάτροκλον βάλε δουρὶ κατὰ κρατερὴν ὑσμίνην:</line><line>τώ με ἔα κλέος ἐσθλὸν ἐνὶ Τρώεσσιν ἀρέσθαι,</line><line>μή σε βάλω, ἀπὸ δὲ μελιηδέα θυμὸν ἕλωμαι.</line><line>τὸν δὲ μέγ' ὀχθήσας προσέφη ξανθὸς Μενέλαος:</line><line>Ζεῦ πάτερ οὐ μὲν καλὸν ὑπέρβιον εὐχετάασθαι.</line><line>οὔτ' οὖν παρδάλιος τόσσον μένος οὔτε λέοντος</line><line>οὔτε συὸς κάπρου ὀλοόφρονος, οὗ τε μέγιστος</line><line>θυμὸς ἐνὶ στήθεσσι περὶ σθένεϊ βλεμεαίνει,</line><line>ὅσσον Πάνθου υἷες ἐϋμμελίαι φρονέουσιν.</line><line>οὐδὲ μὲν οὐδὲ βίη Ὑπερήνορος ἱπποδάμοιο</line><line>ἧς ἥβης ἀπόνηθ', ὅτε μ' ὤνατο καί μ' ὑπέμεινε</line><line>καί μ' ἔφατ' ἐν Δαναοῖσιν ἐλέγχιστον πολεμιστὴν</line><line>ἔμμεναι: οὐδέ ἕ φημι πόδεσσί γε οἷσι κιόντα</line><line>εὐφρῆναι ἄλοχόν τε φίλην κεδνούς τε τοκῆας.</line><line>ὥς θην καὶ σὸν ἐγὼ λύσω μένος εἴ κέ μευ ἄντα</line><line>στήῃς: ἀλλά σ' ἔγωγ' ἀναχωρήσαντα κελεύω</line><line>ἐς πληθὺν ἰέναι, μηδ' ἀντίος ἵστασ' ἐμεῖο</line><line>πρίν τι κακὸν παθέειν: ῥεχθὲν δέ τε νήπιος ἔγνω.</line><line>ὣς φάτο, τὸν δ' οὐ πεῖθεν: ἀμειβόμενος δὲ προσηύδα:</line><line>νῦν μὲν δὴ Μενέλαε διοτρεφὲς ἦ μάλα τείσεις</line><line>γνωτὸν ἐμὸν τὸν ἔπεφνες, ἐπευχόμενος δ' ἀγορεύεις,</line><line>χήρωσας δὲ γυναῖκα μυχῷ θαλάμοιο νέοιο,</line><line>ἀρητὸν δὲ τοκεῦσι γόον καὶ πένθος ἔθηκας.</line><line>ἦ κέ σφιν δειλοῖσι γόου κατάπαυμα γενοίμην</line><line>εἴ κεν ἐγὼ κεφαλήν τε τεὴν καὶ τεύχε' ἐνείκας</line><line>Πάνθῳ ἐν χείρεσσι βάλω καὶ Φρόντιδι δίῃ.</line><line>ἀλλ' οὐ μὰν ἔτι δηρὸν ἀπείρητος πόνος ἔσται</line><line>οὐδ' ἔτ' ἀδήριτος ἤτ' ἀλκῆς ἤτε φόβοιο.</line><line>ὣς εἰπὼν οὔτησε κατ' ἀσπίδα πάντοσ' ἐΐσην:</line><line>οὐδ' ἔρρηξεν χαλκός, ἀνεγνάμφθη δέ οἱ αἰχμὴ</line><line>ἀσπίδ' ἐνὶ κρατερῇ: ὃ δὲ δεύτερος ὄρνυτο χαλκῷ</line><line>Ἀτρεΐδης Μενέλαος ἐπευξάμενος Διὶ πατρί:</line><line>ἂψ δ' ἀναχαζομένοιο κατὰ στομάχοιο θέμεθλα</line><line>νύξ', ἐπὶ δ' αὐτὸς ἔρεισε βαρείῃ χειρὶ πιθήσας:</line><line>ἀντικρὺ δ' ἁπαλοῖο δι' αὐχένος ἤλυθ' ἀκωκή,</line><line>δούπησεν δὲ πεσών, ἀράβησε δὲ τεύχε' ἐπ' αὐτῷ.</line><line>αἵματί οἱ δεύοντο κόμαι Χαρίτεσσιν ὁμοῖαι</line><line>πλοχμοί θ', οἳ χρυσῷ τε καὶ ἀργύρῳ ἐσφήκωντο.</line><line>οἷον δὲ τρέφει ἔρνος ἀνὴρ ἐριθηλὲς ἐλαίης</line><line>χώρῳ ἐν οἰοπόλῳ, ὅθ' ἅλις ἀναβέβροχεν ὕδωρ,</line><line>καλὸν τηλεθάον: τὸ δέ τε πνοιαὶ δονέουσι</line><line>παντοίων ἀνέμων, καί τε βρύει ἄνθεϊ λευκῷ:</line><line>ἐλθὼν δ' ἐξαπίνης ἄνεμος σὺν λαίλαπι πολλῇ</line><line>βόθρου τ' ἐξέστρεψε καὶ ἐξετάνυσσ' ἐπὶ γαίῃ:</line><line>τοῖον Πάνθου υἱὸν ἐϋμμελίην Εὔφορβον</line><line>Ἀτρεΐδης Μενέλαος ἐπεὶ κτάνε τεύχε' ἐσύλα.</line><line>ὡς δ' ὅτε τίς τε λέων ὀρεσίτροφος ἀλκὶ πεποιθὼς</line><line>βοσκομένης ἀγέλης βοῦν ἁρπάσῃ ἥ τις ἀρίστη:</line><line>τῆς δ' ἐξ αὐχέν' ἔαξε λαβὼν κρατεροῖσιν ὀδοῦσι</line><line>πρῶτον, ἔπειτα δέ θ' αἷμα καὶ ἔγκατα πάντα λαφύσσει</line><line>δῃῶν: ἀμφὶ δὲ τόν γε κύνες τ' ἄνδρές τε νομῆες</line><line>πολλὰ μάλ' ἰύζουσιν ἀπόπροθεν οὐδ' ἐθέλουσιν</line><line>ἀντίον ἐλθέμεναι: μάλα γὰρ χλωρὸν δέος αἱρεῖ:</line><line>ὣς τῶν οὔ τινι θυμὸς ἐνὶ στήθεσσιν ἐτόλμα</line><line>ἀντίον ἐλθέμεναι Μενελάου κυδαλίμοιο.</line><line>ἔνθά κε ῥεῖα φέροι κλυτὰ τεύχεα Πανθοΐδαο</line><line>Ἀτρεΐδης, εἰ μή οἱ ἀγάσσατο Φοῖβος Ἀπόλλων,</line><line>ὅς ῥά οἱ Ἕκτορ' ἐπῶρσε θοῷ ἀτάλαντον Ἄρηϊ</line><line>ἀνέρι εἰσάμενος Κικόνων ἡγήτορι Μέντῃ:</line><line>καί μιν φωνήσας ἔπεα πτερόεντα προσηύδα:</line><line>Ἕκτορ νῦν σὺ μὲν ὧδε θέεις ἀκίχητα διώκων</line><line>ἵππους Αἰακίδαο δαΐφρονος: οἳ δ' ἀλεγεινοὶ</line><line>ἀνδράσι γε θνητοῖσι δαμήμεναι ἠδ' ὀχέεσθαι</line><line>ἄλλῳ γ' ἢ Ἀχιλῆϊ, τὸν ἀθανάτη τέκε μήτηρ.</line><line>τόφρα δέ τοι Μενέλαος ἀρήϊος Ἀτρέος υἱὸς</line><line>Πατρόκλῳ περιβὰς Τρώων τὸν ἄριστον ἔπεφνε</line><line>Πανθοΐδην Εὔφορβον, ἔπαυσε δὲ θούριδος ἀλκῆς.</line><line>ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν,</line><line>Ἕκτορα δ' αἰνὸν ἄχος πύκασε φρένας ἀμφὶ μελαίνας:</line><line>πάπτηνεν δ' ἄρ' ἔπειτα κατὰ στίχας, αὐτίκα δ' ἔγνω</line><line>τὸν μὲν ἀπαινύμενον κλυτὰ τεύχεα, τὸν δ' ἐπὶ γαίῃ</line><line>κείμενον: ἔρρει δ' αἷμα κατ' οὐταμένην ὠτειλήν.</line><line>βῆ δὲ διὰ προμάχων κεκορυθμένος αἴθοπι χαλκῷ</line><line>ὀξέα κεκλήγων φλογὶ εἴκελος Ἡφαίστοιο</line><line>ἀσβέστῳ: οὐδ' υἱὸν λάθεν Ἀτρέος ὀξὺ βοήσας:</line><line>ὀχθήσας δ' ἄρα εἶπε πρὸς ὃν μεγαλήτορα θυμόν:</line><line>ὤ μοι ἐγὼν εἰ μέν κε λίπω κάτα τεύχεα καλὰ</line><line>Πάτροκλόν θ', ὃς κεῖται ἐμῆς ἕνεκ' ἐνθάδε τιμῆς,</line><line>μή τίς μοι Δαναῶν νεμεσήσεται ὅς κεν ἴδηται.</line><line>εἰ δέ κεν Ἕκτορι μοῦνος ἐὼν καὶ Τρωσὶ μάχωμαι</line><line>αἰδεσθείς, μή πώς με περιστήωσ' ἕνα πολλοί:</line><line>Τρῶας δ' ἐνθάδε πάντας ἄγει κορυθαίολος Ἕκτωρ.</line><line>ἀλλὰ τί ἤ μοι ταῦτα φίλος διελέξατο θυμός;</line><line>ὁππότ' ἀνὴρ ἐθέλῃ πρὸς δαίμονα φωτὶ μάχεσθαι</line><line>ὅν κε θεὸς τιμᾷ, τάχα οἱ μέγα πῆμα κυλίσθη.</line><line>τώ μ' οὔ τις Δαναῶν νεμεσήσεται ὅς κεν ἴδηται</line><line>Ἕκτορι χωρήσαντ', ἐπεὶ ἐκ θεόφιν πολεμίζει.</line><line>εἰ δέ που Αἴαντός γε βοὴν ἀγαθοῖο πυθοίμην,</line><line>ἄμφω κ' αὖτις ἰόντες ἐπιμνησαίμεθα χάρμης</line><line>καὶ πρὸς δαίμονά περ, εἴ πως ἐρυσαίμεθα νεκρὸν</line><line>Πηλεΐδῃ Ἀχιλῆϊ: κακῶν δέ κε φέρτατον εἴη.</line><line>εἷος ὁ ταῦθ' ὅρμαινε κατὰ φρένα καὶ κατὰ θυμὸν</line><line>τόφρα δ' ἐπὶ Τρώων στίχες ἤλυθον: ἦρχε δ' ἄρ' Ἕκτωρ.</line><line>αὐτὰρ ὅ γ' ἐξοπίσω ἀνεχάζετο, λεῖπε δὲ νεκρὸν</line><line>ἐντροπαλιζόμενος ὥς τε λὶς ἠϋγένειος,</line><line>ὅν ῥα κύνες τε καὶ ἄνδρες ἀπὸ σταθμοῖο δίωνται</line><line>ἔγχεσι καὶ φωνῇ: τοῦ δ' ἐν φρεσὶν ἄλκιμον ἦτορ</line><line>παχνοῦται, ἀέκων δέ τ' ἔβη ἀπὸ μεσσαύλοιο:</line><line>ὣς ἀπὸ Πατρόκλοιο κίε ξανθὸς Μενέλαος.</line><line>στῆ δὲ μεταστρεφθεὶς ἐπεὶ ἵκετο ἔθνος ἑταίρων</line><line>παπταίνων Αἴαντα μέγαν Τελαμώνιον υἱόν.</line><line>τὸν δὲ μάλ' αἶψ' ἐνόησε μάχης ἐπ' ἀριστερὰ πάσης</line><line>θαρσύνονθ' ἑτάρους καὶ ἐποτρύνοντα μάχεσθαι:</line><line>θεσπέσιον γάρ σφιν φόβον ἔμβαλε Φοῖβος Ἀπόλλων:</line><line>βῆ δὲ θέειν, εἶθαρ δὲ παριστάμενος ἔπος ηὔδα.</line><line>Αἶαν δεῦρο πέπον, περὶ Πατρόκλοιο θανόντος</line><line>σπεύσομεν, αἴ κε νέκυν περ Ἀχιλλῆϊ προφέρωμεν</line><line>γυμνόν: ἀτὰρ τά γε τεύχε' ἔχει κορυθαίολος Ἕκτωρ.</line><line>ὣς ἔφατ', Αἴαντι δὲ δαΐφρονι θυμὸν ὄρινε:</line><line>βῆ δὲ διὰ προμάχων, ἅμα δὲ ξανθὸς Μενέλαος.</line><line>Ἕκτωρ μὲν Πάτροκλον ἐπεὶ κλυτὰ τεύχε' ἀπηύρα,</line><line>ἕλχ' ἵν' ἀπ' ὤμοιιν κεφαλὴν τάμοι ὀξέϊ χαλκῷ,</line><line>τὸν δὲ νέκυν Τρῳῇσιν ἐρυσσάμενος κυσὶ δοίη.</line><line>Αἴας δ' ἐγγύθεν ἦλθε φέρων σάκος ἠΰτε πύργον:</line><line>Ἕκτωρ δ' ἂψ ἐς ὅμιλον ἰὼν ἀνεχάζεθ' ἑταίρων,</line><line>ἐς δίφρον δ' ἀνόρουσε: δίδου δ' ὅ γε τεύχεα καλὰ</line><line>Τρωσὶ φέρειν προτὶ ἄστυ, μέγα κλέος ἔμμεναι αὐτῷ.</line><line>Αἴας δ' ἀμφὶ Μενοιτιάδῃ σάκος εὐρὺ καλύψας</line><line>ἑστήκει ὥς τίς τε λέων περὶ οἷσι τέκεσσιν,</line><line>ᾧ ῥά τε νήπι' ἄγοντι συναντήσωνται ἐν ὕλῃ</line><line>ἄνδρες ἐπακτῆρες: ὃ δέ τε σθένεϊ βλεμεαίνει,</line><line>πᾶν δέ τ' ἐπισκύνιον κάτω ἕλκεται ὄσσε καλύπτων:</line><line>ὣς Αἴας περὶ Πατρόκλῳ ἥρωϊ βεβήκει.</line><line>Ἀτρεΐδης δ' ἑτέρωθεν ἀρηΐφιλος Μενέλαος</line><line>ἑστήκει, μέγα πένθος ἐνὶ στήθεσσιν ἀέξων.</line><line>Γλαῦκος δ' Ἱππολόχοιο πάϊς Λυκίων ἀγὸς ἀνδρῶν</line><line>Ἕκτορ' ὑπόδρα ἰδὼν χαλεπῷ ἠνίπαπε μύθῳ:</line><line>Ἕκτορ εἶδος ἄριστε μάχης ἄρα πολλὸν ἐδεύεο.</line><line>ἦ σ' αὔτως κλέος ἐσθλὸν ἔχει φύξηλιν ἐόντα.</line><line>φράζεο νῦν ὅππως κε πόλιν καὶ ἄστυ σαώσῃς</line><line>οἶος σὺν λαοῖς τοὶ Ἰλίῳ ἐγγεγάασιν:</line><line>οὐ γάρ τις Λυκίων γε μαχησόμενος Δαναοῖσιν</line><line>εἶσι περὶ πτόλιος, ἐπεὶ οὐκ ἄρα τις χάρις ἦεν</line><line>μάρνασθαι δηΐοισιν ἐπ' ἀνδράσι νωλεμὲς αἰεί.</line><line>πῶς κε σὺ χείρονα φῶτα σαώσειας μεθ' ὅμιλον</line><line>σχέτλι', ἐπεὶ Σαρπηδόν' ἅμα ξεῖνον καὶ ἑταῖρον</line><line>κάλλιπες Ἀργείοισιν ἕλωρ καὶ κύρμα γενέσθαι,</line><line>ὅς τοι πόλλ' ὄφελος γένετο πτόλεΐ τε καὶ αὐτῷ</line><line>ζωὸς ἐών: νῦν δ' οὔ οἱ ἀλαλκέμεναι κύνας ἔτλης.</line><line>τὼ νῦν εἴ τις ἐμοὶ Λυκίων ἐπιπείσεται ἀνδρῶν</line><line>οἴκαδ' ἴμεν, Τροίῃ δὲ πεφήσεται αἰπὺς ὄλεθρος.</line><line>εἰ γὰρ νῦν Τρώεσσι μένος πολυθαρσὲς ἐνείη</line><line>ἄτρομον, οἷόν τ' ἄνδρας ἐσέρχεται οἳ περὶ πάτρης</line><line>ἀνδράσι δυσμενέεσσι πόνον καὶ δῆριν ἔθεντο,</line><line>αἶψά κε Πάτροκλον ἐρυσαίμεθα Ἴλιον εἴσω.</line><line>εἰ δ' οὗτος προτὶ ἄστυ μέγα Πριάμοιο ἄνακτος</line><line>ἔλθοι τεθνηὼς καί μιν ἐρυσαίμεθα χάρμης,</line><line>αἶψά κεν Ἀργεῖοι Σαρπηδόνος ἔντεα καλὰ</line><line>λύσειαν, καί κ' αὐτὸν ἀγοίμεθα Ἴλιον εἴσω:</line><line>τοίου γὰρ θεράπων πέφατ' ἀνέρος, ὃς μέγ' ἄριστος</line><line>Ἀργείων παρὰ νηυσὶ καὶ ἀγχέμαχοι θεράποντες.</line><line>ἀλλὰ σύ γ' Αἴαντος μεγαλήτορος οὐκ ἐτάλασσας</line><line>στήμεναι ἄντα κατ' ὄσσε ἰδὼν δηΐων ἐν ἀϋτῇ,</line><line>οὐδ' ἰθὺς μαχέσασθαι, ἐπεὶ σέο φέρτερός ἐστι.</line><line>τὸν δ' ἄρ' ὑπόδρα ἰδὼν προσέφη κορυθαίολος Ἕκτωρ:</line><line>Γλαῦκε τί ἢ δὲ σὺ τοῖος ἐὼν ὑπέροπλον ἔειπες;</line><line>ὢ πόποι ἦ τ' ἐφάμην σὲ περὶ φρένας ἔμμεναι ἄλλων</line><line>τῶν ὅσσοι Λυκίην ἐριβώλακα ναιετάουσι:</line><line>νῦν δέ σευ ὠνοσάμην πάγχυ φρένας οἷον ἔειπες,</line><line>ὅς τέ με φῂς Αἴαντα πελώριον οὐχ ὑπομεῖναι.</line><line>οὔ τοι ἐγὼν ἔρριγα μάχην οὐδὲ κτύπον ἵππων:</line><line>ἀλλ' αἰεί τε Διὸς κρείσσων νόος αἰγιόχοιο,</line><line>ὅς τε καὶ ἄλκιμον ἄνδρα φοβεῖ καὶ ἀφείλετο νίκην</line><line>ῥηϊδίως, ὁτὲ δ' αὐτὸς ἐποτρύνει μαχέσασθαι.</line><line>ἀλλ' ἄγε δεῦρο πέπον, παρ' ἔμ' ἵστασο καὶ ἴδε ἔργον,</line><line>ἠὲ πανημέριος κακὸς ἔσσομαι, ὡς ἀγορεύεις,</line><line>ἦ τινα καὶ Δαναῶν ἀλκῆς μάλα περ μεμαῶτα</line><line>σχήσω ἀμυνέμεναι περὶ Πατρόκλοιο θανόντος.</line><line>ὣς εἰπὼν Τρώεσσιν ἐκέκλετο μακρὸν ἀΰσας:</line><line>Τρῶες καὶ Λύκιοι καὶ Δάρδανοι ἀγχιμαχηταί,</line><line>ἀνέρες ἔστε φίλοι, μνήσασθε δὲ θούριδος ἀλκῆς,</line><line>ὄφρ' ἂν ἐγὼν Ἀχιλῆος ἀμύμονος ἔντεα δύω</line><line>καλά, τὰ Πατρόκλοιο βίην ἐνάριξα κατακτάς.</line><line>ὣς ἄρα φωνήσας ἀπέβη κορυθαίολος Ἕκτωρ</line><line>δηΐου ἐκ πολέμοιο: θέων δ' ἐκίχανεν ἑταίρους</line><line>ὦκα μάλ' οὔ πω τῆλε ποσὶ κραιπνοῖσι μετασπών,</line><line>οἳ προτὶ ἄστυ φέρον κλυτὰ τεύχεα Πηλεΐωνος.</line><line>στὰς δ' ἀπάνευθε μάχης πολυδακρύου ἔντε' ἄμειβεν:</line><line>ἤτοι ὃ μὲν τὰ ἃ δῶκε φέρειν προτὶ Ἴλιον ἱρὴν</line><line>Τρωσὶ φιλοπτολέμοισιν, ὃ δ' ἄμβροτα τεύχεα δῦνε</line><line>Πηλεΐδεω Ἀχιλῆος ἅ οἱ θεοὶ Οὐρανίωνες</line><line>πατρὶ φίλῳ ἔπορον: ὃ δ' ἄρα ᾧ παιδὶ ὄπασσε</line><line>γηράς: ἀλλ' οὐχ υἱὸς ἐν ἔντεσι πατρὸς ἐγήρα.</line><line>τὸν δ' ὡς οὖν ἀπάνευθεν ἴδεν νεφεληγερέτα Ζεὺς</line><line>τεύχεσι Πηλεΐδαο κορυσσόμενον θείοιο,</line><line>κινήσας ῥα κάρη προτὶ ὃν μυθήσατο θυμόν:</line><line>ἆ δείλ' οὐδέ τί τοι θάνατος καταθύμιός ἐστιν</line><line>ὃς δή τοι σχεδὸν εἶσι: σὺ δ' ἄμβροτα τεύχεα δύνεις</line><line>ἀνδρὸς ἀριστῆος, τόν τε τρομέουσι καὶ ἄλλοι:</line><line>τοῦ δὴ ἑταῖρον ἔπεφνες ἐνηέα τε κρατερόν τε,</line><line>τεύχεα δ' οὐ κατὰ κόσμον ἀπὸ κρατός τε καὶ ὤμων</line><line>εἵλευ: ἀτάρ τοι νῦν γε μέγα κράτος ἐγγυαλίξω,</line><line>τῶν ποινὴν ὅ τοι οὔ τι μάχης ἐκνοστήσαντι</line><line>δέξεται Ἀνδρομάχη κλυτὰ τεύχεα Πηλεΐωνος.</line><line>ἦ καὶ κυανέῃσιν ἐπ' ὀφρύσι νεῦσε Κρονίων.</line><line>Ἕκτορι δ' ἥρμοσε τεύχε' ἐπὶ χροΐ, δῦ δέ μιν Ἄρης</line><line>δεινὸς ἐνυάλιος, πλῆσθεν δ' ἄρα οἱ μέλε' ἐντὸς</line><line>ἀλκῆς καὶ σθένεος: μετὰ δὲ κλειτοὺς ἐπικούρους</line><line>βῆ ῥα μέγα ἰάχων: ἰνδάλλετο δέ σφισι πᾶσι</line><line>τεύχεσι λαμπόμενος μεγαθύμου Πηλεΐωνος.</line><line>ὄτρυνεν δὲ ἕκαστον ἐποιχόμενος ἐπέεσσι</line><line>Μέσθλην τε Γλαῦκόν τε Μέδοντά τε Θερσίλοχόν τε</line><line>Ἀστεροπαῖόν τε Δεισήνορά θ' Ἱππόθοόν τε</line><line>Φόρκυν τε Χρομίον τε καὶ Ἔννομον οἰωνιστήν:</line><line>τοὺς ὅ γ' ἐποτρύνων ἔπεα πτερόεντα προσηύδα:</line><line>κέκλυτε μυρία φῦλα περικτιόνων ἐπικούρων:</line><line>οὐ γὰρ ἐγὼ πληθὺν διζήμενος οὐδὲ χατίζων</line><line>ἐνθάδ' ἀφ' ὑμετέρων πολίων ἤγειρα ἕκαστον,</line><line>ἀλλ' ἵνα μοι Τρώων ἀλόχους καὶ νήπια τέκνα</line><line>προφρονέως ῥύοισθε φιλοπτολέμων ὑπ' Ἀχαιῶν.</line><line>τὰ φρονέων δώροισι κατατρύχω καὶ ἐδωδῇ</line><line>λαούς, ὑμέτερον δὲ ἑκάστου θυμὸν ἀέξω.</line><line>τώ τις νῦν ἰθὺς τετραμμένος ἢ ἀπολέσθω</line><line>ἠὲ σαωθήτω: ἣ γὰρ πολέμου ὀαριστύς.</line><line>ὃς δέ κε Πάτροκλον καὶ τεθνηῶτά περ ἔμπης</line><line>Τρῶας ἐς ἱπποδάμους ἐρύσῃ, εἴξῃ δέ οἱ Αἴας,</line><line>ἥμισυ τῷ ἐνάρων ἀποδάσσομαι, ἥμισυ δ' αὐτὸς</line><line>ἕξω ἐγώ: τὸ δέ οἱ κλέος ἔσσεται ὅσσον ἐμοί περ.</line><line>ὣς ἔφαθ', οἳ δ' ἰθὺς Δαναῶν βρίσαντες ἔβησαν</line><line>δούρατ' ἀνασχόμενοι: μάλα δέ σφισιν ἔλπετο θυμὸς</line><line>νεκρὸν ὑπ' Αἴαντος ἐρύειν Τελαμωνιάδαο</line><line>νήπιοι: ἦ τε πολέσσιν ἐπ' αὐτῷ θυμὸν ἀπηύρα.</line><line>καὶ τότ' ἄρ' Αἴας εἶπε βοὴν ἀγαθὸν Μενέλαον:</line><line>ὦ πέπον ὦ Μενέλαε διοτρεφὲς οὐκέτι νῶϊ</line><line>ἔλπομαι αὐτώ περ νοστησέμεν ἐκ πολέμοιο.</line><line>οὔ τι τόσον νέκυος περιδείδια Πατρόκλοιο,</line><line>ὅς κε τάχα Τρώων κορέει κύνας ἠδ' οἰωνούς,</line><line>ὅσσον ἐμῇ κεφαλῇ περιδείδια μή τι πάθῃσι,</line><line>καὶ σῇ, ἐπεὶ πολέμοιο νέφος περὶ πάντα καλύπτει</line><line>Ἕκτωρ, ἡμῖν δ' αὖτ' ἀναφαίνεται αἰπὺς ὄλεθρος.</line><line>ἀλλ' ἄγ' ἀριστῆας Δαναῶν κάλει, ἤν τις ἀκούσῃ.</line><line>ὣς ἔφατ', οὐδ' ἀπίθησε βοὴν ἀγαθὸς Μενέλαος,</line><line>ἤϋσεν δὲ διαπρύσιον Δαναοῖσι γεγωνώς:</line><line>ὦ φίλοι Ἀργείων ἡγήτορες ἠδὲ μέδοντες</line><line>οἵ τε παρ' Ἀτρεΐδῃς Ἀγαμέμνονι καὶ Μενελάῳ</line><line>δήμια πίνουσιν καὶ σημαίνουσιν ἕκαστος</line><line>λαοῖς: ἐκ δὲ Διὸς τιμὴ καὶ κῦδος ὀπηδεῖ.</line><line>ἀργαλέον δέ μοί ἐστι διασκοπιᾶσθαι ἕκαστον</line><line>ἡγεμόνων: τόσση γὰρ ἔρις πολέμοιο δέδηεν:</line><line>ἀλλά τις αὐτὸς ἴτω, νεμεσιζέσθω δ' ἐνὶ θυμῷ</line><line>Πάτροκλον Τρῳῇσι κυσὶν μέλπηθρα γενέσθαι.</line><line>ὣς ἔφατ', ὀξὺ δ' ἄκουσεν Ὀϊλῆος ταχὺς Αἴας:</line><line>πρῶτος δ' ἀντίος ἦλθε θέων ἀνὰ δηϊοτῆτα,</line><line>τὸν δὲ μετ' Ἰδομενεὺς καὶ ὀπάων Ἰδομενῆος</line><line>Μηριόνης ἀτάλαντος Ἐνυαλίῳ ἀνδρειφόντῃ.</line><line>τῶν δ' ἄλλων τίς κεν ᾗσι φρεσὶν οὐνόματ' εἴποι,</line><line>ὅσσοι δὴ μετόπισθε μάχην ἤγειραν Ἀχαιῶν;</line><line>Τρῶες δὲ προὔτυψαν ἀολλέες: ἦρχε δ' ἄρ' Ἕκτωρ.</line><line>ὡς δ' ὅτ' ἐπὶ προχοῇσι διιπετέος ποταμοῖο</line><line>βέβρυχεν μέγα κῦμα ποτὶ ῥόον, ἀμφὶ δέ τ' ἄκραι</line><line>ἠϊόνες βοόωσιν ἐρευγομένης ἁλὸς ἔξω,</line><line>τόσσῃ ἄρα Τρῶες ἰαχῇ ἴσαν. αὐτὰρ Ἀχαιοὶ</line><line>ἕστασαν ἀμφὶ Μενοιτιάδῃ ἕνα θυμὸν ἔχοντες</line><line>φραχθέντες σάκεσιν χαλκήρεσιν: ἀμφὶ δ' ἄρά σφι</line><line>λαμπρῇσιν κορύθεσσι Κρονίων ἠέρα πολλὴν</line><line>χεῦ', ἐπεὶ οὐδὲ Μενοιτιάδην ἔχθαιρε πάρος γε,</line><line>ὄφρα ζωὸς ἐὼν θεράπων ἦν Αἰακίδαο:</line><line>μίσησεν δ' ἄρα μιν δηΐων κυσὶ κύρμα γενέσθαι</line><line>Τρῳῇσιν: τὼ καί οἱ ἀμυνέμεν ὦρσεν ἑταίρους.</line><line>ὦσαν δὲ πρότεροι Τρῶες ἑλίκωπας Ἀχαιούς:</line><line>νεκρὸν δὲ προλιπόντες ὑπέτρεσαν, οὐδέ τιν' αὐτῶν</line><line>Τρῶες ὑπέρθυμοι ἕλον ἔγχεσιν ἱέμενοί περ,</line><line>ἀλλὰ νέκυν ἐρύοντο: μίνυνθα δὲ καὶ τοῦ Ἀχαιοὶ</line><line>μέλλον ἀπέσσεσθαι: μάλα γάρ σφεας ὦκ' ἐλέλιξεν</line><line>Αἴας, ὃς περὶ μὲν εἶδος, περὶ δ' ἔργα τέτυκτο</line><line>τῶν ἄλλων Δαναῶν μετ' ἀμύμονα Πηλεΐωνα.</line><line>ἴθυσεν δὲ διὰ προμάχων συῒ εἴκελος ἀλκὴν</line><line>καπρίῳ, ὅς τ' ἐν ὄρεσσι κύνας θαλερούς τ' αἰζηοὺς</line><line>ῥηϊδίως ἐκέδασσεν, ἑλιξάμενος διὰ βήσσας:</line><line>ὣς υἱὸς Τελαμῶνος ἀγαυοῦ φαίδιμος Αἴας</line><line>ῥεῖα μετεισάμενος Τρώων ἐκέδασσε φάλαγγας</line><line>οἳ περὶ Πατρόκλῳ βέβασαν, φρόνεον δὲ μάλιστα</line><line>ἄστυ πότι σφέτερον ἐρύειν καὶ κῦδος ἀρέσθαι.</line><line>ἤτοι τὸν Λήθοιο Πελασγοῦ φαίδιμος υἱὸς</line><line>Ἱππόθοος ποδὸς ἕλκε κατὰ κρατερὴν ὑσμίνην</line><line>δησάμενος τελαμῶνι παρὰ σφυρὸν ἀμφὶ τένοντας</line><line>Ἕκτορι καὶ Τρώεσσι χαριζόμενος: τάχα δ' αὐτῷ</line><line>ἦλθε κακόν, τό οἱ οὔ τις ἐρύκακεν ἱεμένων περ.</line><line>τὸν δ' υἱὸς Τελαμῶνος ἐπαΐξας δι' ὁμίλου</line><line>πλῆξ' αὐτοσχεδίην κυνέης διὰ χαλκοπαρῄου:</line><line>ἤρικε δ' ἱπποδάσεια κόρυς περὶ δουρὸς ἀκωκῇ</line><line>πληγεῖσ' ἔγχεΐ τε μεγάλῳ καὶ χειρὶ παχείῃ,</line><line>ἐγκέφαλος δὲ παρ' αὐλὸν ἀνέδραμεν ἐξ ὠτειλῆς</line><line>αἱματόεις: τοῦ δ' αὖθι λύθη μένος, ἐκ δ' ἄρα χειρῶν</line><line>Πατρόκλοιο πόδα μεγαλήτορος ἧκε χαμᾶζε</line><line>κεῖσθαι: ὃ δ' ἄγχ' αὐτοῖο πέσε πρηνὴς ἐπὶ νεκρῷ</line><line>τῆλ' ἀπὸ Λαρίσης ἐριβώλακος, οὐδὲ τοκεῦσι</line><line>θρέπτρα φίλοις ἀπέδωκε, μινυνθάδιος δέ οἱ αἰὼν</line><line>ἔπλεθ' ὑπ' Αἴαντος μεγαθύμου δουρὶ δαμέντι.</line><line>Ἕκτωρ δ' αὖτ' Αἴαντος ἀκόντισε δουρὶ φαεινῷ:</line><line>ἀλλ' ὃ μὲν ἄντα ἰδὼν ἠλεύατο χάλκεον ἔγχος</line><line>τυτθόν: ὃ δὲ Σχεδίον μεγαθύμου Ἰφίτου υἱὸν</line><line>Φωκήων ὄχ' ἄριστον, ὃς ἐν κλειτῷ Πανοπῆϊ</line><line>οἰκία ναιετάασκε πολέσσ' ἄνδρεσσιν ἀνάσσων,</line><line>τὸν βάλ' ὑπὸ κληῗδα μέσην: διὰ δ' ἀμπερὲς ἄκρη</line><line>αἰχμὴ χαλκείη παρὰ νείατον ὦμον ἀνέσχε:</line><line>δούπησεν δὲ πεσών, ἀράβησε δὲ τεύχε' ἐπ' αὐτῷ.</line><line>Αἴας δ' αὖ Φόρκυνα δαΐφρονα Φαίνοπος υἱὸν</line><line>Ἱπποθόῳ περιβάντα μέσην κατὰ γαστέρα τύψε:</line><line>ῥῆξε δὲ θώρηκος γύαλον, διὰ δ' ἔντερα χαλκὸς</line><line>ἤφυσ': ὃ δ' ἐν κονίῃσι πεσὼν ἕλε γαῖαν ἀγοστῷ.</line><line>χώρησαν δ' ὑπό τε πρόμαχοι καὶ φαίδιμος Ἕκτωρ:</line><line>Ἀργεῖοι δὲ μέγα ἴαχον, ἐρύσαντο δὲ νεκροὺς</line><line>Φόρκυν θ' Ἱππόθοόν τε, λύοντο δὲ τεύχε' ἀπ' ὤμων.</line><line>ἔνθά κεν αὖτε Τρῶες ἀρηϊφίλων ὑπ' Ἀχαιῶν</line><line>Ἴλιον εἰσανέβησαν ἀναλκείῃσι δαμέντες,</line><line>Ἀργεῖοι δέ κε κῦδος ἕλον καὶ ὑπὲρ Διὸς αἶσαν</line><line>κάρτεϊ καὶ σθένεϊ σφετέρῳ: ἀλλ' αὐτὸς Ἀπόλλων</line><line>Αἰνείαν ὄτρυνε δέμας Περίφαντι ἐοικὼς</line><line>κήρυκι Ἠπυτίδῃ, ὅς οἱ παρὰ πατρὶ γέροντι</line><line>κηρύσσων γήρασκε φίλα φρεσὶ μήδεα εἰδώς:</line><line>τῷ μιν ἐεισάμενος προσέφη Διὸς υἱὸς Ἀπόλλων:</line><line>Αἰνεία πῶς ἂν καὶ ὑπὲρ θεὸν εἰρύσσαισθε</line><line>Ἴλιον αἰπεινήν; ὡς δὴ ἴδον ἀνέρας ἄλλους</line><line>κάρτεΐ τε σθένεΐ τε πεποιθότας ἠνορέῃ τε</line><line>πλήθεΐ τε σφετέρῳ καὶ ὑπερδέα δῆμον ἔχοντας:</line><line>ἡμῖν δὲ Ζεὺς μὲν πολὺ βούλεται ἢ Δαναοῖσι</line><line>νίκην: ἀλλ' αὐτοὶ τρεῖτ' ἄσπετον οὐδὲ μάχεσθε.</line><line>ὣς ἔφατ', Αἰνείας δ' ἑκατηβόλον Ἀπόλλωνα</line><line>ἔγνω ἐς ἄντα ἰδών, μέγα δ' Ἕκτορα εἶπε βοήσας:</line><line>Ἕκτόρ τ' ἠδ' ἄλλοι Τρώων ἀγοὶ ἠδ' ἐπικούρων</line><line>αἰδὼς μὲν νῦν ἥδε γ' ἀρηϊφίλων ὑπ' Ἀχαιῶν</line><line>Ἴλιον εἰσαναβῆναι ἀναλκείῃσι δαμέντας.</line><line>ἀλλ' ἔτι γάρ τίς φησι θεῶν ἐμοὶ ἄγχι παραστὰς</line><line>Ζῆν' ὕπατον μήστωρα μάχης ἐπιτάρροθον εἶναι:</line><line>τώ ῥ' ἰθὺς Δαναῶν ἴομεν, μηδ' οἵ γε ἕκηλοι</line><line>Πάτροκλον νηυσὶν πελασαίατο τεθνηῶτα.</line><line>ὣς φάτο, καί ῥα πολὺ προμάχων ἐξάλμενος ἔστη:</line><line>οἳ δ' ἐλελίχθησαν καὶ ἐναντίοι ἔσταν Ἀχαιῶν.</line><line>ἔνθ' αὖτ' Αἰνείας Λειώκριτον οὔτασε δουρὶ</line><line>υἱὸν Ἀρίσβαντος Λυκομήδεος ἐσθλὸν ἑταῖρον.</line><line>τὸν δὲ πεσόντ' ἐλέησεν ἀρηΐφιλος Λυκομήδης,</line><line>στῆ δὲ μάλ' ἐγγὺς ἰών, καὶ ἀκόντισε δουρὶ φαεινῷ,</line><line>καὶ βάλεν Ἱππασίδην Ἀπισάονα ποιμένα λαῶν</line><line>ἧπαρ ὑπὸ πραπίδων, εἶθαρ δ' ὑπὸ γούνατ' ἔλυσεν,</line><line>ὅς ῥ' ἐκ Παιονίης ἐριβώλακος εἰληλούθει,</line><line>καὶ δὲ μετ' Ἀστεροπαῖον ἀριστεύεσκε μάχεσθαι.</line><line>τὸν δὲ πεσόντ' ἐλέησεν ἀρήϊος Ἀστεροπαῖος,</line><line>ἴθυσεν δὲ καὶ ὃ πρόφρων Δαναοῖσι μάχεσθαι:</line><line>ἀλλ' οὔ πως ἔτι εἶχε: σάκεσσι γὰρ ἔρχατο πάντῃ</line><line>ἑσταότες περὶ Πατρόκλῳ, πρὸ δὲ δούρατ' ἔχοντο.</line><line>Αἴας γὰρ μάλα πάντας ἐπῴχετο πολλὰ κελεύων:</line><line>οὔτέ τιν' ἐξοπίσω νεκροῦ χάζεσθαι ἀνώγει</line><line>οὔτέ τινα προμάχεσθαι Ἀχαιῶν ἔξοχον ἄλλων,</line><line>ἀλλὰ μάλ' ἀμφ' αὐτῷ βεβάμεν, σχεδόθεν δὲ μάχεσθαι.</line><line>ὣς Αἴας ἐπέτελλε πελώριος, αἵματι δὲ χθὼν</line><line>δεύετο πορφυρέῳ, τοὶ δ' ἀγχιστῖνοι ἔπιπτον</line><line>νεκροὶ ὁμοῦ Τρώων καὶ ὑπερμενέων ἐπικούρων</line><line>καὶ Δαναῶν: οὐδ' οἳ γὰρ ἀναιμωτί γε μάχοντο,</line><line>παυρότεροι δὲ πολὺ φθίνυθον: μέμνηντο γὰρ αἰεὶ</line><line>ἀλλήλοις ἀν' ὅμιλον ἀλεξέμεναι φόνον αἰπύν.</line><line>ὣς οἳ μὲν μάρναντο δέμας πυρός, οὐδέ κε φαίης</line><line>οὔτέ ποτ' ἠέλιον σῶν ἔμμεναι οὔτε σελήνην:</line><line>ἠέρι γὰρ κατέχοντο μάχης ἐπί θ' ὅσσον ἄριστοι</line><line>ἕστασαν ἀμφὶ Μενοιτιάδῃ κατατεθνηῶτι.</line><line>οἳ δ' ἄλλοι Τρῶες καὶ ἐϋκνήμιδες Ἀχαιοὶ</line><line>εὔκηλοι πολέμιζον ὑπ' αἰθέρι, πέπτατο δ' αὐγὴ</line><line>ἠελίου ὀξεῖα, νέφος δ' οὐ φαίνετο πάσης</line><line>γαίης οὐδ' ὀρέων: μεταπαυόμενοι δὲ μάχοντο</line><line>ἀλλήλων ἀλεείνοντες βέλεα στονόεντα</line><line>πολλὸν ἀφεσταότες. τοὶ δ' ἐν μέσῳ ἄλγε' ἔπασχον</line><line>ἠέρι καὶ πολέμῳ, τείροντο δὲ νηλέϊ χαλκῷ</line><line>ὅσσοι ἄριστοι ἔσαν: δύο δ' οὔ πω φῶτε πεπύσθην</line><line>ἀνέρε κυδαλίμω Θρασυμήδης Ἀντίλοχός τε</line><line>Πατρόκλοιο θανόντος ἀμύμονος, ἀλλ' ἔτ' ἔφαντο</line><line>ζωὸν ἐνὶ πρώτῳ ὁμάδῳ Τρώεσσι μάχεσθαι.</line><line>τὼ δ' ἐπιοσσομένω θάνατον καὶ φύζαν ἑταίρων</line><line>νόσφιν ἐμαρνάσθην, ἐπεὶ ὣς ἐπετέλλετο Νέστωρ</line><line>ὀτρύνων πόλεμον δὲ μελαινάων ἀπὸ νηῶν.</line><line>τοῖς δὲ πανημερίοις ἔριδος μέγα νεῖκος ὀρώρει</line><line>ἀργαλέης: καμάτῳ δὲ καὶ ἱδρῷ νωλεμὲς αἰεὶ</line><line>γούνατά τε κνῆμαί τε πόδες θ' ὑπένερθεν ἑκάστου</line><line>χεῖρές τ' ὀφθαλμοί τε παλάσσετο μαρναμένοιιν</line><line>ἀμφ' ἀγαθὸν θεράποντα ποδώκεος Αἰακίδαο.</line><line>ὡς δ' ὅτ' ἀνὴρ ταύροιο βοὸς μεγάλοιο βοείην</line><line>λαοῖσιν δώῃ τανύειν μεθύουσαν ἀλοιφῇ:</line><line>δεξάμενοι δ' ἄρα τοί γε διαστάντες τανύουσι</line><line>κυκλόσ', ἄφαρ δέ τε ἰκμὰς ἔβη, δύνει δέ τ' ἀλοιφὴ</line><line>πολλῶν ἑλκόντων, τάνυται δέ τε πᾶσα διὰ πρό:</line><line>ὣς οἵ γ' ἔνθα καὶ ἔνθα νέκυν ὀλίγῃ ἐνὶ χώρῃ</line><line>εἵλκεον ἀμφότεροι: μάλα δέ σφισιν ἔλπετο θυμὸς</line><line>Τρωσὶν μὲν ἐρύειν προτὶ Ἴλιον, αὐτὰρ Ἀχαιοῖς</line><line>νῆας ἔπι γλαφυράς: περὶ δ' αὐτοῦ μῶλος ὀρώρει</line><line>ἄγριος: οὐδέ κ' Ἄρης λαοσσόος οὐδέ κ' Ἀθήνη</line><line>τόν γε ἰδοῦσ' ὀνόσαιτ', οὐδ' εἰ μάλα μιν χόλος ἵκοι:</line><line>τοῖον Ζεὺς ἐπὶ Πατρόκλῳ ἀνδρῶν τε καὶ ἵππων</line><line>μήτηρ, ὅττί ῥά οἱ πολὺ φίλτατος ὤλεθ' ἑταῖρος.</line><line>ἤματι τῷ ἐτάνυσσε κακὸν πόνον: οὐδ' ἄρα πώ τι</line><line>ᾔδεε Πάτροκλον τεθνηότα δῖος Ἀχιλλεύς:</line><line>πολλὸν γὰρ ῥ' ἀπάνευθε νεῶν μάρναντο θοάων</line><line>τείχει ὕπο Τρώων: τό μιν οὔ ποτε ἔλπετο θυμῷ</line><line>τεθνάμεν, ἀλλὰ ζωὸν ἐνιχριμφθέντα πύλῃσιν</line><line>ἂψ ἀπονοστήσειν, ἐπεὶ οὐδὲ τὸ ἔλπετο πάμπαν</line><line>ἐκπέρσειν πτολίεθρον ἄνευ ἕθεν, οὐδὲ σὺν αὐτῷ:</line><line>πολλάκι γὰρ τό γε μητρὸς ἐπεύθετο νόσφιν ἀκούων,</line><line>ἥ οἱ ἀπαγγέλλεσκε Διὸς μεγάλοιο νόημα.</line><line>δὴ τότε γ' οὔ οἱ ἔειπε κακὸν τόσον ὅσσον ἐτύχθη</line><line>οἳ δ' αἰεὶ περὶ νεκρὸν ἀκαχμένα δούρατ' ἔχοντες</line><line>νωλεμὲς ἐγχρίμπτοντο καὶ ἀλλήλους ἐνάριζον:</line><line>ὧδε δέ τις εἴπεσκεν Ἀχαιῶν χαλκοχιτώνων:</line><line>ὦ φίλοι οὐ μὰν ἧμιν ἐϋκλεὲς ἀπονέεσθαι</line><line>νῆας ἔπι γλαφυράς, ἀλλ' αὐτοῦ γαῖα μέλαινα</line><line>πᾶσι χάνοι: τό κεν ἧμιν ἄφαρ πολὺ κέρδιον εἴη</line><line>εἰ τοῦτον Τρώεσσι μεθήσομεν ἱπποδάμοισιν</line><line>ἄστυ πότι σφέτερον ἐρύσαι καὶ κῦδος ἀρέσθαι.</line><line>ὣς δέ τις αὖ Τρώων μεγαθύμων αὐδήσασκεν:</line><line>ὦ φίλοι, εἰ καὶ μοῖρα παρ' ἀνέρι τῷδε δαμῆναι</line><line>πάντας ὁμῶς, μή πώ τις ἐρωείτω πολέμοιο.</line><line>ὣς ἄρα τις εἴπεσκε, μένος δ' ὄρσασκεν ἑκάστου.</line><line>ὣς οἳ μὲν μάρναντο, σιδήρειος δ' ὀρυμαγδὸς</line><line>χάλκεον οὐρανὸν ἷκε δι' αἰθέρος ἀτρυγέτοιο:</line><line>ἵπποι δ' Αἰακίδαο μάχης ἀπάνευθεν ἐόντες</line><line>κλαῖον, ἐπεὶ δὴ πρῶτα πυθέσθην ἡνιόχοιο</line><line>ἐν κονίῃσι πεσόντος ὑφ' Ἕκτορος ἀνδροφόνοιο.</line><line>ἦ μὰν Αὐτομέδων Διώρεος ἄλκιμος υἱὸς</line><line>πολλὰ μὲν ἂρ μάστιγι θοῇ ἐπεμαίετο θείνων,</line><line>πολλὰ δὲ μειλιχίοισι προσηύδα, πολλὰ δ' ἀρειῇ:</line><line>τὼ δ' οὔτ' ἂψ ἐπὶ νῆας ἐπὶ πλατὺν Ἑλλήσποντον</line><line>ἠθελέτην ἰέναι οὔτ' ἐς πόλεμον μετ' Ἀχαιούς,</line><line>ἀλλ' ὥς τε στήλη μένει ἔμπεδον, ἥ τ' ἐπὶ τύμβῳ</line><line>ἀνέρος ἑστήκῃ τεθνηότος ἠὲ γυναικός,</line><line>ὣς μένον ἀσφαλέως περικαλλέα δίφρον ἔχοντες</line><line>οὔδει ἐνισκίμψαντε καρήατα: δάκρυα δέ σφι</line><line>θερμὰ κατὰ βλεφάρων χαμάδις ῥέε μυρομένοισιν</line><line>ἡνιόχοιο πόθῳ: θαλερὴ δ' ἐμιαίνετο χαίτη</line><line>ζεύγλης ἐξεριποῦσα παρὰ ζυγὸν ἀμφοτέρωθεν.</line><line>μυρομένω δ' ἄρα τώ γε ἰδὼν ἐλέησε Κρονίων,</line><line>κινήσας δὲ κάρη προτὶ ὃν μυθήσατο θυμόν:</line><line>ἆ δειλώ, τί σφῶϊ δόμεν Πηλῆϊ ἄνακτι</line><line>θνητῷ, ὑμεῖς δ' ἐστὸν ἀγήρω τ' ἀθανάτω τε;</line><line>ἦ ἵνα δυστήνοισι μετ' ἀνδράσιν ἄλγε' ἔχητον;</line><line>οὐ μὲν γάρ τί πού ἐστιν ὀϊζυρώτερον ἀνδρὸς</line><line>πάντων, ὅσσά τε γαῖαν ἔπι πνείει τε καὶ ἕρπει.</line><line>ἀλλ' οὐ μὰν ὑμῖν γε καὶ ἅρμασι δαιδαλέοισιν</line><line>Ἕκτωρ Πριαμίδης ἐποχήσεται: οὐ γὰρ ἐάσω.</line><line>ἦ οὐχ ἅλις ὡς καὶ τεύχε' ἔχει καὶ ἐπεύχεται αὔτως;</line><line>σφῶϊν δ' ἐν γούνεσσι βαλῶ μένος ἠδ' ἐνὶ θυμῷ,</line><line>ὄφρα καὶ Αὐτομέδοντα σαώσετον ἐκ πολέμοιο</line><line>νῆας ἔπι γλαφυράς: ἔτι γάρ σφισι κῦδος ὀρέξω</line><line>κτείνειν, εἰς ὅ κε νῆας ἐϋσσέλμους ἀφίκωνται</line><line>δύῃ τ' ἠέλιος καὶ ἐπὶ κνέφας ἱερὸν ἔλθῃ:</line><line>ὣς εἰπὼν ἵπποισιν ἐνέπνευσεν μένος ἠΰ.</line><line>τὼ δ' ἀπὸ χαιτάων κονίην οὖδας δὲ βαλόντε</line><line>ῥίμφα φέρον θοὸν ἅρμα μετὰ Τρῶας καὶ Ἀχαιούς.</line><line>τοῖσι δ' ἐπ' Αὐτομέδων μάχετ' ἀχνύμενός περ ἑταίρου</line><line>ἵπποις ἀΐσσων ὥς τ' αἰγυπιὸς μετὰ χῆνας:</line><line>ῥέα μὲν γὰρ φεύγεσκεν ὑπ' ἐκ Τρώων ὀρυμαγδοῦ,</line><line>ῥεῖα δ' ἐπαΐξασκε πολὺν καθ' ὅμιλον ὀπάζων.</line><line>ἀλλ' οὐχ ᾕρει φῶτας ὅτε σεύαιτο διώκειν:</line><line>οὐ γάρ πως ἦν οἶον ἐόνθ' ἱερῷ ἐνὶ δίφρῳ</line><line>ἔγχει ἐφορμᾶσθαι καὶ ἐπίσχειν ὠκέας ἵππους.</line><line>ὀψὲ δὲ δή μιν ἑταῖρος ἀνὴρ ἴδεν ὀφθαλμοῖσιν</line><line>Ἀλκιμέδων υἱὸς Λαέρκεος Αἱμονίδαο:</line><line>στῆ δ' ὄπιθεν δίφροιο καὶ Αὐτομέδοντα προσηύδα:</line><line>Αὐτόμεδον, τίς τοί νυ θεῶν νηκερδέα βουλὴν</line><line>ἐν στήθεσσιν ἔθηκε, καὶ ἐξέλετο φρένας ἐσθλάς;</line><line>οἷον πρὸς Τρῶας μάχεαι πρώτῳ ἐν ὁμίλῳ</line><line>μοῦνος: ἀτάρ τοι ἑταῖρος ἀπέκτατο, τεύχεα δ' Ἕκτωρ</line><line>αὐτὸς ἔχων ὤμοισιν ἀγάλλεται Αἰακίδαο.</line><line>τὸν δ' αὖτ' Αὐτομέδων προσέφη Διώρεος υἱός:</line><line>Ἀλκίμεδον τίς γάρ τοι Ἀχαιῶν ἄλλος ὁμοῖος</line><line>ἵππων ἀθανάτων ἐχέμεν δμῆσίν τε μένος τε,</line><line>εἰ μὴ Πάτροκλος θεόφιν μήστωρ ἀτάλαντος</line><line>ζωὸς ἐών; νῦν αὖ θάνατος καὶ μοῖρα κιχάνει.</line><line>ἀλλὰ σὺ μὲν μάστιγα καὶ ἡνία σιγαλόεντα</line><line>δέξαι, ἐγὼ δ' ἵππων ἀποβήσομαι, ὄφρα μάχωμαι.</line><line>ὣς ἔφατ', Ἀλκιμέδων δὲ βοηθόον ἅρμ' ἐπορούσας</line><line>καρπαλίμως μάστιγα καὶ ἡνία λάζετο χερσίν,</line><line>Αὐτομέδων δ' ἀπόρουσε: νόησε δὲ φαίδιμος Ἕκτωρ,</line><line>αὐτίκα δ' Αἰνείαν προσεφώνεεν ἐγγὺς ἐόντα:</line><line>Αἰνεία Τρώων βουληφόρε χαλκοχιτώνων</line><line>ἵππω τώδ' ἐνόησα ποδώκεος Αἰακίδαο</line><line>ἐς πόλεμον προφανέντε σὺν ἡνιόχοισι κακοῖσι:</line><line>τώ κεν ἐελποίμην αἱρησέμεν, εἰ σύ γε θυμῷ</line><line>σῷ ἐθέλεις, ἐπεὶ οὐκ ἂν ἐφορμηθέντε γε νῶϊ</line><line>τλαῖεν ἐναντίβιον στάντες μαχέσασθαι Ἄρηϊ.</line><line>ὣς ἔφατ', οὐδ' ἀπίθησεν ἐῢς πάϊς Ἀγχίσαο.</line><line>τὼ δ' ἰθὺς βήτην βοέῃς εἰλυμένω ὤμους</line><line>αὔῃσι στερεῇσι: πολὺς δ' ἐπελήλατο χαλκός.</line><line>τοῖσι δ' ἅμα Χρομίος τε καὶ Ἄρητος θεοειδὴς</line><line>ἤϊσαν ἀμφότεροι: μάλα δέ σφισιν ἔλπετο θυμὸς</line><line>αὐτώ τε κτενέειν ἐλάαν τ' ἐριαύχενας ἵππους</line><line>νήπιοι, οὐδ' ἄρ' ἔμελλον ἀναιμωτί γε νέεσθαι</line><line>αὖτις ἀπ' Αὐτομέδοντος. ὃ δ' εὐξάμενος Διὶ πατρὶ</line><line>ἀλκῆς καὶ σθένεος πλῆτο φρένας ἀμφὶ μελαίνας:</line><line>αὐτίκα δ' Ἀλκιμέδοντα προσηύδα πιστὸν ἑταῖρον:</line><line>Ἀλκίμεδον μὴ δή μοι ἀπόπροθεν ἰσχέμεν ἵππους,</line><line>ἀλλὰ μάλ' ἐμπνείοντε μεταφρένῳ: οὐ γὰρ ἔγωγε</line><line>Ἕκτορα Πριαμίδην μένεος σχήσεσθαι ὀΐω,</line><line>πρίν γ' ἐπ' Ἀχιλλῆος καλλίτριχε βήμεναι ἵππω</line><line>νῶϊ κατακτείναντα, φοβῆσαί τε στίχας ἀνδρῶν</line><line>Ἀργείων, ἤ κ' αὐτὸς ἐνὶ πρώτοισιν ἁλοίη.</line><line>ὣς εἰπὼν Αἴαντε καλέσσατο καὶ Μενέλαον:</line><line>Αἴαντ' Ἀργείων ἡγήτορε καὶ Μενέλαε</line><line>ἤτοι μὲν τὸν νεκρὸν ἐπιτράπεθ' οἵ περ ἄριστοι</line><line>ἀμφ' αὐτῷ βεβάμεν καὶ ἀμύνεσθαι στίχας ἀνδρῶν,</line><line>νῶϊν δὲ ζωοῖσιν ἀμύνετε νηλεὲς ἦμαρ:</line><line>τῇδε γὰρ ἔβρισαν πόλεμον κάτα δακρυόεντα</line><line>Ἕκτωρ Αἰνείας θ', οἳ Τρώων εἰσὶν ἄριστοι.</line><line>ἀλλ' ἤτοι μὲν ταῦτα θεῶν ἐν γούνασι κεῖται:</line><line>ἥσω γὰρ καὶ ἐγώ, τὰ δέ κεν Διὶ πάντα μελήσει.</line><line>ἦ ῥα, καὶ ἀμπεπαλὼν προΐει δολιχόσκιον ἔγχος,</line><line>καὶ βάλεν Ἀρήτοιο κατ' ἀσπίδα πάντοσ' ἐΐσην:</line><line>ἣ δ' οὐκ ἔγχος ἔρυτο, διὰ πρὸ δὲ εἴσατο χαλκός,</line><line>νειαίρῃ δ' ἐν γαστρὶ διὰ ζωστῆρος ἔλασσεν.</line><line>ὡς δ' ὅτ' ἂν ὀξὺν ἔχων πέλεκυν αἰζήϊος ἀνὴρ</line><line>κόψας ἐξόπιθεν κεράων βοὸς ἀγραύλοιο</line><line>ἶνα τάμῃ διὰ πᾶσαν, ὃ δὲ προθορὼν ἐρίπῃσιν,</line><line>ὣς ἄρ' ὅ γε προθορὼν πέσεν ὕπτιος: ἐν δέ οἱ ἔγχος</line><line>νηδυίοισι μάλ' ὀξὺ κραδαινόμενον λύε γυῖα.</line><line>Ἕκτωρ δ' Αὐτομέδοντος ἀκόντισε δουρὶ φαεινῷ:</line><line>ἀλλ' ὃ μὲν ἄντα ἰδὼν ἠλεύατο χάλκεον ἔγχος:</line><line>πρόσσω γὰρ κατέκυψε, τὸ δ' ἐξόπιθεν δόρυ μακρὸν</line><line>οὔδει ἐνισκίμφθη, ἐπὶ δ' οὐρίαχος πελεμίχθη</line><line>ἔγχεος: ἔνθα δ' ἔπειτ' ἀφίει μένος ὄβριμος Ἄρης.</line><line>καί νύ κε δὴ ξιφέεσσ' αὐτοσχεδὸν ὁρμηθήτην</line><line>εἰ μή σφω' Αἴαντε διέκριναν μεμαῶτε,</line><line>οἵ ῥ' ἦλθον καθ' ὅμιλον ἑταίρου κικλήσκοντος:</line><line>τοὺς ὑποταρβήσαντες ἐχώρησαν πάλιν αὖτις</line><line>Ἕκτωρ Αἰνείας τ' ἠδὲ Χρομίος θεοειδής,</line><line>Ἄρητον δὲ κατ' αὖθι λίπον δεδαϊγμένον ἦτορ</line><line>κείμενον: Αὐτομέδων δὲ θοῷ ἀτάλαντος Ἄρηϊ</line><line>τεύχεά τ' ἐξενάριξε καὶ εὐχόμενος ἔπος ηὔδα:</line><line>ἦ δὴ μὰν ὀλίγον γε Μενοιτιάδαο θανόντος</line><line>κῆρ ἄχεος μεθέηκα χερείονά περ καταπέφνων.</line><line>ὣς εἰπὼν ἐς δίφρον ἑλὼν ἔναρα βροτόεντα</line><line>θῆκ', ἂν δ' αὐτὸς ἔβαινε πόδας καὶ χεῖρας ὕπερθεν</line><line>αἱματόεις ὥς τίς τε λέων κατὰ ταῦρον ἐδηδώς.</line><line>ἂψ δ' ἐπὶ Πατρόκλῳ τέτατο κρατερὴ ὑσμίνη</line><line>ἀργαλέη πολύδακρυς, ἔγειρε δὲ νεῖκος Ἀθήνη</line><line>οὐρανόθεν καταβᾶσα: προῆκε γὰρ εὐρύοπα Ζεὺς</line><line>ὀρνύμεναι Δαναούς: δὴ γὰρ νόος ἐτράπετ' αὐτοῦ.</line><line>ἠΰτε πορφυρέην ἶριν θνητοῖσι τανύσσῃ</line><line>Ζεὺς ἐξ οὐρανόθεν τέρας ἔμμεναι ἢ πολέμοιο</line><line>ἢ καὶ χειμῶνος δυσθαλπέος, ὅς ῥά τε ἔργων</line><line>ἀνθρώπους ἀνέπαυσεν ἐπὶ χθονί, μῆλα δὲ κήδει,</line><line>ὣς ἣ πορφυρέῃ νεφέλῃ πυκάσασα ἓ αὐτὴν</line><line>δύσετ' Ἀχαιῶν ἔθνος, ἔγειρε δὲ φῶτα ἕκαστον.</line><line>πρῶτον δ' Ἀτρέος υἱὸν ἐποτρύνουσα προσηύδα</line><line>ἴφθιμον Μενέλαον: ὃ γάρ ῥά οἱ ἐγγύθεν ἦεν:</line><line>εἰσαμένη Φοίνικι δέμας καὶ ἀτειρέα φωνήν:</line><line>σοὶ μὲν δὴ Μενέλαε κατηφείη καὶ ὄνειδος</line><line>ἔσσεται εἴ κ' Ἀχιλῆος ἀγαυοῦ πιστὸν ἑταῖρον</line><line>τείχει ὕπο Τρώων ταχέες κύνες ἑλκήσουσιν.</line><line>ἀλλ' ἔχεο κρατερῶς, ὄτρυνε δὲ λαὸν ἅπαντα.</line><line>τὴν δ' αὖτε προσέειπε βοὴν ἀγαθὸς Μενέλαος:</line><line>Φοῖνιξ ἄττα γεραιὲ παλαιγενές, εἰ γὰρ Ἀθήνη</line><line>δοίη κάρτος ἐμοί, βελέων δ' ἀπερύκοι ἐρωήν:</line><line>τώ κεν ἔγωγ' ἐθέλοιμι παρεστάμεναι καὶ ἀμύνειν</line><line>Πατρόκλῳ: μάλα γάρ με θανὼν ἐσεμάσσατο θυμόν.</line><line>ἀλλ' Ἕκτωρ πυρὸς αἰνὸν ἔχει μένος, οὐδ' ἀπολήγει</line><line>χαλκῷ δηϊόων: τῷ γὰρ Ζεὺς κῦδος ὀπάζει.</line><line>ὣς φάτο, γήθησεν δὲ θεὰ γλαυκῶπις Ἀθήνη,</line><line>ὅττί ῥά οἱ πάμπρωτα θεῶν ἠρήσατο πάντων.</line><line>ἐν δὲ βίην ὤμοισι καὶ ἐν γούνεσσιν ἔθηκε,</line><line>καί οἱ μυίης θάρσος ἐνὶ στήθεσσιν ἐνῆκεν,</line><line>ἥ τε καὶ ἐργομένη μάλα περ χροὸς ἀνδρομέοιο</line><line>ἰσχανάᾳ δακέειν, λαρόν τέ οἱ αἷμ' ἀνθρώπου:</line><line>τοίου μιν θάρσευς πλῆσε φρένας ἀμφὶ μελαίνας,</line><line>βῆ δ' ἐπὶ Πατρόκλῳ, καὶ ἀκόντισε δουρὶ φαεινῷ.</line><line>ἔσκε δ' ἐνὶ Τρώεσσι Ποδῆς υἱὸς Ἠετίωνος</line><line>ἀφνειός τ' ἀγαθός τε: μάλιστα δέ μιν τίεν Ἕκτωρ</line><line>δήμου, ἐπεί οἱ ἑταῖρος ἔην φίλος εἰλαπιναστής:</line><line>τόν ῥα κατὰ ζωστῆρα βάλε ξανθὸς Μενέλαος</line><line>ἀΐξαντα φόβον δέ, διὰ πρὸ δὲ χαλκὸν ἔλασσε:</line><line>δούπησεν δὲ πεσών: ἀτὰρ Ἀτρεΐδης Μενέλαος</line><line>νεκρὸν ὑπ' ἐκ Τρώων ἔρυσεν μετὰ ἔθνος ἑταίρων.</line><line>Ἕκτορα δ' ἐγγύθεν ἱστάμενος ὄτρυνεν Ἀπόλλων</line><line>Φαίνοπι Ἀσιάδῃ ἐναλίγκιος, ὅς οἱ ἁπάντων</line><line>ξείνων φίλτατος ἔσκεν Ἀβυδόθι οἰκία ναίων:</line><line>τῷ μιν ἐεισάμενος προσέφη ἑκάεργος Ἀπόλλων:</line><line>Ἕκτορ τίς κέ σ' ἔτ' ἄλλος Ἀχαιῶν ταρβήσειεν;</line><line>οἷον δὴ Μενέλαον ὑπέτρεσας, ὃς τὸ πάρος γε</line><line>μαλθακὸς αἰχμητής: νῦν δ' οἴχεται οἶος ἀείρας</line><line>νεκρὸν ὑπ' ἐκ Τρώων, σὸν δ' ἔκτανε πιστὸν ἑταῖρον</line><line>ἐσθλὸν ἐνὶ προμάχοισι Ποδῆν υἱὸν Ἠετίωνος.</line><line>ὣς φάτο, τὸν δ' ἄχεος νεφέλη ἐκάλυψε μέλαινα,</line><line>βῆ δὲ διὰ προμάχων κεκορυθμένος αἴθοπι χαλκῷ.</line><line>καὶ τότ' ἄρα Κρονίδης ἕλετ' αἰγίδα θυσσανόεσσαν</line><line>μαρμαρέην, Ἴδην δὲ κατὰ νεφέεσσι κάλυψεν,</line><line>ἀστράψας δὲ μάλα μεγάλ' ἔκτυπε, τὴν δὲ τίναξε,</line><line>νίκην δὲ Τρώεσσι δίδου, ἐφόβησε δ' Ἀχαιούς.</line><line>πρῶτος Πηνέλεως Βοιώτιος ἦρχε φόβοιο.</line><line>βλῆτο γὰρ ὦμον δουρὶ πρόσω τετραμμένος αἰεὶ</line><line>ἄκρον ἐπιλίγδην: γράψεν δέ οἱ ὀστέον ἄχρις</line><line>αἰχμὴ Πουλυδάμαντος: ὃ γάρ ῥ' ἔβαλε σχεδὸν ἐλθών.</line><line>Λήϊτον αὖθ' Ἕκτωρ σχεδὸν οὔτασε χεῖρ' ἐπὶ καρπῷ</line><line>υἱὸν Ἀλεκτρυόνος μεγαθύμου, παῦσε δὲ χάρμης:</line><line>τρέσσε δὲ παπτήνας, ἐπεὶ οὐκέτι ἔλπετο θυμῷ</line><line>ἔγχος ἔχων ἐν χειρὶ μαχήσεσθαι Τρώεσσιν.</line><line>Ἕκτορα δ' Ἰδομενεὺς μετὰ Λήϊτον ὁρμηθέντα</line><line>βεβλήκει θώρηκα κατὰ στῆθος παρὰ μαζόν:</line><line>ἐν καυλῷ δ' ἐάγη δολιχὸν δόρυ, τοὶ δὲ βόησαν</line><line>Τρῶες: ὃ δ' Ἰδομενῆος ἀκόντισε Δευκαλίδαο</line><line>δίφρῳ ἐφεσταότος: τοῦ μέν ῥ' ἀπὸ τυτθὸν ἅμαρτεν:</line><line>αὐτὰρ ὃ Μηριόναο ὀπάονά θ' ἡνίοχόν τε</line><line>Κοίρανον, ὅς ῥ' ἐκ Λύκτου ἐϋκτιμένης ἕπετ' αὐτῷ:</line><line>πεζὸς γὰρ τὰ πρῶτα λιπὼν νέας ἀμφιελίσσας</line><line>ἤλυθε, καί κε Τρωσὶ μέγα κράτος ἐγγυάλιξεν,</line><line>εἰ μὴ Κοίρανος ὦκα ποδώκεας ἤλασεν ἵππους:</line><line>καὶ τῷ μὲν φάος ἦλθεν, ἄμυνε δὲ νηλεὲς ἦμαρ,</line><line>αὐτὸς δ' ὤλεσε θυμὸν ὑφ' Ἕκτορος ἀνδροφόνοιο:</line><line>τὸν βάλ' ὑπὸ γναθμοῖο καὶ οὔατος, ἐκ δ' ἄρ' ὀδόντας</line><line>ὦσε δόρυ πρυμνόν, διὰ δὲ γλῶσσαν τάμε μέσσην.</line><line>ἤριπε δ' ἐξ ὀχέων, κατὰ δ' ἡνία χεῦεν ἔραζε.</line><line>καὶ τά γε Μηριόνης ἔλαβεν χείρεσσι φίλῃσι</line><line>κύψας ἐκ πεδίοιο, καὶ Ἰδομενῆα προσηύδα:</line><line>μάστιε νῦν εἷός κε θοὰς ἐπὶ νῆας ἵκηαι:</line><line>γιγνώσκεις δὲ καὶ αὐτὸς ὅ τ' οὐκέτι κάρτος Ἀχαιῶν.</line><line>ὣς ἔφατ', Ἰδομενεὺς δ' ἵμασεν καλλίτριχας ἵππους</line><line>νῆας ἔπι γλαφυράς: δὴ γὰρ δέος ἔμπεσε θυμῷ.</line><line>οὐδ' ἔλαθ' Αἴαντα μεγαλήτορα καὶ Μενέλαον</line><line>Ζεύς, ὅτε δὴ Τρώεσσι δίδου ἑτεραλκέα νίκην.</line><line>τοῖσι δὲ μύθων ἦρχε μέγας Τελαμώνιος Αἴας:</line><line>ὢ πόποι ἤδη μέν κε καὶ ὃς μάλα νήπιός ἐστι</line><line>γνοίη ὅτι Τρώεσσι πατὴρ Ζεὺς αὐτὸς ἀρήγει.</line><line>τῶν μὲν γὰρ πάντων βέλε' ἅπτεται ὅς τις ἀφήῃ</line><line>ἢ κακὸς ἢ ἀγαθός: Ζεὺς δ' ἔμπης πάντ' ἰθύνει:</line><line>ἡμῖν δ' αὔτως πᾶσιν ἐτώσια πίπτει ἔραζε.</line><line>ἀλλ' ἄγετ' αὐτοί περ φραζώμεθα μῆτιν ἀρίστην,</line><line>ἠμὲν ὅπως τὸν νεκρὸν ἐρύσσομεν, ἠδὲ καὶ αὐτοὶ</line><line>χάρμα φίλοις ἑτάροισι γενώμεθα νοστήσαντες,</line><line>οἵ που δεῦρ' ὁρόωντες ἀκηχέδατ', οὐδ' ἔτι φασὶν</line><line>Ἕκτορος ἀνδροφόνοιο μένος καὶ χεῖρας ἀάπτους</line><line>σχήσεσθ', ἀλλ' ἐν νηυσὶ μελαίνῃσιν πεσέεσθαι.</line><line>εἴη δ' ὅς τις ἑταῖρος ἀπαγγείλειε τάχιστα</line><line>Πηλεΐδῃ, ἐπεὶ οὔ μιν ὀΐομαι οὐδὲ πεπύσθαι</line><line>λυγρῆς ἀγγελίης, ὅτι οἱ φίλος ὤλεθ' ἑταῖρος.</line><line>ἀλλ' οὔ πῃ δύναμαι ἰδέειν τοιοῦτον Ἀχαιῶν:</line><line>ἠέρι γὰρ κατέχονται ὁμῶς αὐτοί τε καὶ ἵπποι.</line><line>Ζεῦ πάτερ ἀλλὰ σὺ ῥῦσαι ὑπ' ἠέρος υἷας Ἀχαιῶν,</line><line>ποίησον δ' αἴθρην, δὸς δ' ὀφθαλμοῖσιν ἰδέσθαι:</line><line>ἐν δὲ φάει καὶ ὄλεσσον, ἐπεί νύ τοι εὔαδεν οὕτως.</line><line>ὣς φάτο, τὸν δὲ πατὴρ ὀλοφύρατο δάκρυ χέοντα:</line><line>αὐτίκα δ' ἠέρα μὲν σκέδασεν καὶ ἀπῶσεν ὀμίχλην,</line><line>ἠέλιος δ' ἐπέλαμψε, μάχη δ' ἐπὶ πᾶσα φαάνθη:</line><line>καὶ τότ' ἄρ' Αἴας εἶπε βοὴν ἀγαθὸν Μενέλαον:</line><line>σκέπτεο νῦν Μενέλαε διοτρεφὲς αἴ κεν ἴδηαι</line><line>ζωὸν ἔτ' Ἀντίλοχον μεγαθύμου Νέστορος υἱόν,</line><line>ὄτρυνον δ' Ἀχιλῆϊ δαΐφρονι θᾶσσον ἰόντα</line><line>εἰπεῖν ὅττι ῥά οἱ πολὺ φίλτατος ὤλεθ' ἑταῖρος.</line><line>ὣς ἔφατ', οὐδ' ἀπίθησε βοὴν ἀγαθὸς Μενέλαος,</line><line>βῆ δ' ἰέναι ὥς τίς τε λέων ἀπὸ μεσσαύλοιο,</line><line>ὅς τ' ἐπεὶ ἄρ κε κάμῃσι κύνας τ' ἄνδρας τ' ἐρεθίζων,</line><line>οἵ τέ μιν οὐκ εἰῶσι βοῶν ἐκ πῖαρ ἑλέσθαι</line><line>πάννυχοι ἐγρήσσοντες: ὃ δὲ κρειῶν ἐρατίζων</line><line>ἰθύει, ἀλλ' οὔ τι πρήσσει: θαμέες γὰρ ἄκοντες</line><line>ἀντίον ἀΐσσουσι θρασειάων ἀπὸ χειρῶν,</line><line>καιόμεναί τε δεταί, τάς τε τρεῖ ἐσσύμενός περ:</line><line>ἠῶθεν δ' ἀπονόσφιν ἔβη τετιηότι θυμῷ:</line><line>ὣς ἀπὸ Πατρόκλοιο βοὴν ἀγαθὸς Μενέλαος</line><line>ἤϊε πόλλ' ἀέκων: περὶ γὰρ δίε μή μιν Ἀχαιοὶ</line><line>ἀργαλέου πρὸ φόβοιο ἕλωρ δηΐοισι λίποιεν.</line><line>πολλὰ δὲ Μηριόνῃ τε καὶ Αἰάντεσσ' ἐπέτελλεν:</line><line>Αἴαντ' Ἀργείων ἡγήτορε Μηριόνη τε</line><line>νῦν τις ἐνηείης Πατροκλῆος δειλοῖο</line><line>μνησάσθω: πᾶσιν γὰρ ἐπίστατο μείλιχος εἶναι</line><line>ζωὸς ἐών: νῦν αὖ θάνατος καὶ μοῖρα κιχάνει.</line><line>ὣς ἄρα φωνήσας ἀπέβη ξανθὸς Μενέλαος,</line><line>πάντοσε παπταίνων ὥς τ' αἰετός, ὅν ῥά τέ φασιν</line><line>ὀξύτατον δέρκεσθαι ὑπουρανίων πετεηνῶν,</line><line>ὅν τε καὶ ὑψόθ' ἐόντα πόδας ταχὺς οὐκ ἔλαθε πτὼξ</line><line>θάμνῳ ὑπ' ἀμφικόμῳ κατακείμενος, ἀλλά τ' ἐπ' αὐτῷ</line><line>ἔσσυτο, καί τέ μιν ὦκα λαβὼν ἐξείλετο θυμόν.</line><line>ὣς τότε σοὶ Μενέλαε διοτρεφὲς ὄσσε φαεινὼ</line><line>πάντοσε δινείσθην πολέων κατὰ ἔθνος ἑταίρων,</line><line>εἴ που Νέστορος υἱὸν ἔτι ζώοντα ἴδοιτο.</line><line>τὸν δὲ μάλ' αἶψ' ἐνόησε μάχης ἐπ' ἀριστερὰ πάσης</line><line>θαρσύνονθ' ἑτάρους καὶ ἐποτρύνοντα μάχεσθαι,</line><line>ἀγχοῦ δ' ἱστάμενος προσέφη ξανθὸς Μενέλαος:</line><line>Ἀντίλοχ' εἰ δ' ἄγε δεῦρο διοτρεφὲς ὄφρα πύθηαι</line><line>λυγρῆς ἀγγελίης, ἣ μὴ ὤφελλε γενέσθαι.</line><line>ἤδη μὲν σὲ καὶ αὐτὸν ὀΐομαι εἰσορόωντα</line><line>γιγνώσκειν ὅτι πῆμα θεὸς Δαναοῖσι κυλίνδει,</line><line>νίκη δὲ Τρώων: πέφαται δ' ὤριστος Ἀχαιῶν</line><line>Πάτροκλος, μεγάλη δὲ ποθὴ Δαναοῖσι τέτυκται.</line><line>ἀλλὰ σύ γ' αἶψ' Ἀχιλῆϊ θέων ἐπὶ νῆας Ἀχαιῶν</line><line>εἰπεῖν, αἴ κε τάχιστα νέκυν ἐπὶ νῆα σαώσῃ</line><line>γυμνόν: ἀτὰρ τά γε τεύχε' ἔχει κορυθαίολος Ἕκτωρ.</line><line>ὣς ἔφατ', Ἀντίλοχος δὲ κατέστυγε μῦθον ἀκούσας:</line><line>δὴν δέ μιν ἀμφασίη ἐπέων λάβε, τὼ δέ οἱ ὄσσε</line><line>δακρυόφι πλῆσθεν, θαλερὴ δέ οἱ ἔσχετο φωνή.</line><line>ἀλλ' οὐδ' ὧς Μενελάου ἐφημοσύνης ἀμέλησε,</line><line>βῆ δὲ θέειν, τὰ δὲ τεύχε' ἀμύμονι δῶκεν ἑταίρῳ</line><line>Λαοδόκῳ, ὅς οἱ σχεδὸν ἔστρεφε μώνυχας ἵππους.</line><line>τὸν μὲν δάκρυ χέοντα πόδες φέρον ἐκ πολέμοιο</line><line>Πηλεΐδῃ Ἀχιλῆϊ κακὸν ἔπος ἀγγελέοντα.</line><line>οὐδ' ἄρα σοὶ Μενέλαε διοτρεφὲς ἤθελε θυμὸς</line><line>τειρομένοις ἑτάροισιν ἀμυνέμεν, ἔνθεν ἀπῆλθεν</line><line>Ἀντίλοχος, μεγάλη δὲ ποθὴ Πυλίοισιν ἐτύχθη:</line><line>ἀλλ' ὅ γε τοῖσιν μὲν Θρασυμήδεα δῖον ἀνῆκεν,</line><line>αὐτὸς δ' αὖτ' ἐπὶ Πατρόκλῳ ἥρωϊ βεβήκει,</line><line>στῆ δὲ παρ' Αἰάντεσσι θέων, εἶθαρ δὲ προσηύδα:</line><line>κεῖνον μὲν δὴ νηυσὶν ἐπιπροέηκα θοῇσιν</line><line>ἐλθεῖν εἰς Ἀχιλῆα πόδας ταχύν: οὐδέ μιν οἴω</line><line>νῦν ἰέναι μάλα περ κεχολωμένον Ἕκτορι δίῳ:</line><line>οὐ γάρ πως ἂν γυμνὸς ἐὼν Τρώεσσι μάχοιτο.</line><line>ἡμεῖς δ' αὐτοί περ φραζώμεθα μῆτιν ἀρίστην,</line><line>ἠμὲν ὅπως τὸν νεκρὸν ἐρύσσομεν, ἠδὲ καὶ αὐτοὶ</line><line>Τρώων ἐξ ἐνοπῆς θάνατον καὶ κῆρα φύγωμεν.</line><line>τὸν δ' ἠμείβετ' ἔπειτα μέγας Τελαμώνιος Αἴας:</line><line>πάντα κατ' αἶσαν ἔειπες ἀγακλεὲς ὦ Μενέλαε:</line><line>ἀλλὰ σὺ μὲν καὶ Μηριόνης ὑποδύντε μάλ' ὦκα</line><line>νεκρὸν ἀείραντες φέρετ' ἐκ πόνου: αὐτὰρ ὄπισθε</line><line>νῶϊ μαχησόμεθα Τρωσίν τε καὶ Ἕκτορι δίῳ</line><line>ἶσον θυμὸν ἔχοντες ὁμώνυμοι, οἳ τὸ πάρος περ</line><line>μίμνομεν ὀξὺν Ἄρηα παρ' ἀλλήλοισι μένοντες.</line><line>ὣς ἔφαθ', οἳ δ' ἄρα νεκρὸν ἀπὸ χθονὸς ἀγκάζοντο</line><line>ὕψι μάλα μεγάλως: ἐπὶ δ' ἴαχε λαὸς ὄπισθε</line><line>Τρωϊκός, ὡς εἴδοντο νέκυν αἴροντας Ἀχαιούς.</line><line>ἴθυσαν δὲ κύνεσσιν ἐοικότες, οἵ τ' ἐπὶ κάπρῳ</line><line>βλημένῳ ἀΐξωσι πρὸ κούρων θηρητήρων:</line><line>ἕως μὲν γάρ τε θέουσι διαρραῖσαι μεμαῶτες,</line><line>ἀλλ' ὅτε δή ῥ' ἐν τοῖσιν ἑλίξεται ἀλκὶ πεποιθώς,</line><line>ἄψ τ' ἀνεχώρησαν διά τ' ἔτρεσαν ἄλλυδις ἄλλος.</line><line>ὣς Τρῶες εἷος μὲν ὁμιλαδὸν αἰὲν ἕποντο</line><line>νύσσοντες ξίφεσίν τε καὶ ἔγχεσιν ἀμφιγύοισιν:</line><line>ἀλλ' ὅτε δή ῥ' Αἴαντε μεταστρεφθέντε κατ' αὐτοὺς</line><line>σταίησαν, τῶν δὲ τράπετο χρώς, οὐδέ τις ἔτλη</line><line>πρόσσω ἀΐξας περὶ νεκροῦ δηριάασθαι.</line><line>ὣς οἵ γ' ἐμμεμαῶτε νέκυν φέρον ἐκ πολέμοιο</line><line>νῆας ἔπι γλαφυράς: ἐπὶ δὲ πτόλεμος τέτατό σφιν</line><line>ἄγριος ἠΰτε πῦρ, τό τ' ἐπεσσύμενον πόλιν ἀνδρῶν</line><line>ὄρμενον ἐξαίφνης φλεγέθει, μινύθουσι δὲ οἶκοι</line><line>ἐν σέλαϊ μεγάλῳ: τὸ δ' ἐπιβρέμει ἲς ἀνέμοιο.</line><line>ὣς μὲν τοῖς ἵππων τε καὶ ἀνδρῶν αἰχμητάων</line><line>ἀζηχὴς ὀρυμαγδὸς ἐπήϊεν ἐρχομένοισιν:</line><line>οἳ δ' ὥς θ' ἡμίονοι κρατερὸν μένος ἀμφιβαλόντες</line><line>ἕλκωσ' ἐξ ὄρεος κατὰ παιπαλόεσσαν ἀταρπὸν</line><line>ἢ δοκὸν ἠὲ δόρυ μέγα νήϊον: ἐν δέ τε θυμὸς</line><line>τείρεθ' ὁμοῦ καμάτῳ τε καὶ ἱδρῷ σπευδόντεσσιν:</line><line>ὣς οἵ γ' ἐμμεμαῶτε νέκυν φέρον. αὐτὰρ ὄπισθεν</line><line>Αἴαντ' ἰσχανέτην, ὥς τε πρὼν ἰσχάνει ὕδωρ</line><line>ὑλήεις πεδίοιο διαπρύσιον τετυχηκώς,</line><line>ὅς τε καὶ ἰφθίμων ποταμῶν ἀλεγεινὰ ῥέεθρα</line><line>ἴσχει, ἄφαρ δέ τε πᾶσι ῥόον πεδίον δὲ τίθησι</line><line>πλάζων: οὐδέ τί μιν σθένεϊ ῥηγνῦσι ῥέοντες:</line><line>ὣς αἰεὶ Αἴαντε μάχην ἀνέεργον ὀπίσσω</line><line>Τρώων: οἳ δ' ἅμ' ἕποντο, δύω δ' ἐν τοῖσι μάλιστα</line><line>Αἰνείας τ' Ἀγχισιάδης καὶ φαίδιμος Ἕκτωρ.</line><line>τῶν δ' ὥς τε ψαρῶν νέφος ἔρχεται ἠὲ κολοιῶν</line><line>οὖλον κεκλήγοντες, ὅτε προΐδωσιν ἰόντα</line><line>κίρκον, ὅ τε σμικρῇσι φόνον φέρει ὀρνίθεσσιν,</line><line>ὣς ἄρ' ὑπ' Αἰνείᾳ τε καὶ Ἕκτορι κοῦροι Ἀχαιῶν</line><line>οὖλον κεκλήγοντες ἴσαν, λήθοντο δὲ χάρμης.</line><line>πολλὰ δὲ τεύχεα καλὰ πέσον περί τ' ἀμφί τε τάφρον</line><line>φευγόντων Δαναῶν: πολέμου δ' οὐ γίγνετ' ἐρωή.</line></lvl1><lvl1 ln="18.1" d="part 3: The Mortal Hero" c="0000FF" f="ECE9D8" sz="4371"><line>ὣς οἳ μὲν μάρναντο δέμας πυρὸς αἰθομένοιο,</line><line>Ἀντίλοχος δ' Ἀχιλῆϊ πόδας ταχὺς ἄγγελος ἦλθε.</line><line>τὸν δ' εὗρε προπάροιθε νεῶν ὀρθοκραιράων</line><line>τὰ φρονέοντ' ἀνὰ θυμὸν ἃ δὴ τετελεσμένα ἦεν:</line><line>ὀχθήσας δ' ἄρα εἶπε πρὸς ὃν μεγαλήτορα θυμόν:</line><line>ὤ μοι ἐγώ, τί τ' ἄρ' αὖτε κάρη κομόωντες Ἀχαιοὶ</line><line>νηυσὶν ἔπι κλονέονται ἀτυζόμενοι πεδίοιο;</line><line>μὴ δή μοι τελέσωσι θεοὶ κακὰ κήδεα θυμῷ,</line><line>ὥς ποτέ μοι μήτηρ διεπέφραδε καί μοι ἔειπε</line><line>Μυρμιδόνων τὸν ἄριστον ἔτι ζώοντος ἐμεῖο</line><line>χερσὶν ὕπο Τρώων λείψειν φάος ἠελίοιο.</line><line>ἦ μάλα δὴ τέθνηκε Μενοιτίου ἄλκιμος υἱὸς</line><line>σχέτλιος: ἦ τ' ἐκέλευον ἀπωσάμενον δήϊον πῦρ</line><line>ἂψ ἐπὶ νῆας ἴμεν, μηδ' Ἕκτορι ἶφι μάχεσθαι.</line><line>εἷος ὃ ταῦθ' ὥρμαινε κατὰ φρένα καὶ κατὰ θυμόν,</line><line>τόφρά οἱ ἐγγύθεν ἦλθεν ἀγαυοῦ Νέστορος υἱὸς</line><line>δάκρυα θερμὰ χέων, φάτο δ' ἀγγελίην ἀλεγεινήν:</line><line>ὤ μοι Πηλέος υἱὲ δαΐφρονος ἦ μάλα λυγρῆς</line><line>πεύσεαι ἀγγελίης, ἣ μὴ ὤφελλε γενέσθαι.</line><line>κεῖται Πάτροκλος, νέκυος δὲ δὴ ἀμφιμάχονται</line><line>γυμνοῦ: ἀτὰρ τά γε τεύχε' ἔχει κορυθαίολος Ἕκτωρ.</line><line>ὣς φάτο, τὸν δ' ἄχεος νεφέλη ἐκάλυψε μέλαινα:</line><line>ἀμφοτέρῃσι δὲ χερσὶν ἑλὼν κόνιν αἰθαλόεσσαν</line><line>χεύατο κὰκ κεφαλῆς, χαρίεν δ' ᾔσχυνε πρόσωπον:</line><line>νεκταρέῳ δὲ χιτῶνι μέλαιν' ἀμφίζανε τέφρη.</line><line>αὐτὸς δ' ἐν κονίῃσι μέγας μεγαλωστὶ τανυσθεὶς</line><line>κεῖτο, φίλῃσι δὲ χερσὶ κόμην ᾔσχυνε δαΐζων.</line><line>δμῳαὶ δ' ἃς Ἀχιλεὺς ληΐσσατο Πάτροκλός τε</line><line>θυμὸν ἀκηχέμεναι μεγάλ' ἴαχον, ἐκ δὲ θύραζε</line><line>ἔδραμον ἀμφ' Ἀχιλῆα δαΐφρονα, χερσὶ δὲ πᾶσαι</line><line>στήθεα πεπλήγοντο, λύθεν δ' ὑπὸ γυῖα ἑκάστης.</line><line>Ἀντίλοχος δ' ἑτέρωθεν ὀδύρετο δάκρυα λείβων</line><line>χεῖρας ἔχων Ἀχιλῆος: ὃ δ' ἔστενε κυδάλιμον κῆρ:</line><line>δείδιε γὰρ μὴ λαιμὸν ἀπαμήσειε σιδήρῳ.</line><line>σμερδαλέον δ' ᾤμωξεν: ἄκουσε δὲ πότνια μήτηρ</line><line>ἡμένη ἐν βένθεσσιν ἁλὸς παρὰ πατρὶ γέροντι,</line><line>κώκυσέν τ' ἄρ' ἔπειτα: θεαὶ δέ μιν ἀμφαγέροντο</line><line>πᾶσαι ὅσαι κατὰ βένθος ἁλὸς Νηρηΐδες ἦσαν.</line><line>ἔνθ' ἄρ' ἔην Γλαύκη τε Θάλειά τε Κυμοδόκη τε</line><line>Νησαίη Σπειώ τε Θόη θ' Ἁλίη τε βοῶπις</line><line>Κυμοθόη τε καὶ Ἀκταίη καὶ Λιμνώρεια</line><line>καὶ Μελίτη καὶ Ἴαιρα καὶ Ἀμφιθόη καὶ Ἀγαυὴ</line><line>Δωτώ τε Πρωτώ τε Φέρουσά τε Δυναμένη τε</line><line>Δεξαμένη τε καὶ Ἀμφινόμη καὶ Καλλιάνειρα</line><line>Δωρὶς καὶ Πανόπη καὶ ἀγακλειτὴ Γαλάτεια</line><line>Νημερτής τε καὶ Ἀψευδὴς καὶ Καλλιάνασσα:</line><line>ἔνθα δ' ἔην Κλυμένη Ἰάνειρά τε καὶ Ἰάνασσα</line><line>Μαῖρα καὶ Ὠρείθυια ἐϋπλόκαμός τ' Ἀμάθεια</line><line>ἄλλαι θ' αἳ κατὰ βένθος ἁλὸς Νηρηΐδες ἦσαν.</line><line>τῶν δὲ καὶ ἀργύφεον πλῆτο σπέος: αἳ δ' ἅμα πᾶσαι</line><line>στήθεα πεπλήγοντο, Θέτις δ' ἐξῆρχε γόοιο:</line><line>κλῦτε κασίγνηται Νηρηΐδες, ὄφρ' ἐῢ πᾶσαι</line><line>εἴδετ' ἀκούουσαι ὅσ' ἐμῷ ἔνι κήδεα θυμῷ.</line><line>ὤ μοι ἐγὼ δειλή, ὤ μοι δυσαριστοτόκεια,</line><line>ἥ τ' ἐπεὶ ἂρ τέκον υἱὸν ἀμύμονά τε κρατερόν τε</line><line>ἔξοχον ἡρώων: ὃ δ' ἀνέδραμεν ἔρνεϊ ἶσος:</line><line>τὸν μὲν ἐγὼ θρέψασα φυτὸν ὣς γουνῷ ἀλωῆς</line><line>νηυσὶν ἐπιπροέηκα κορωνίσιν Ἴλιον εἴσω</line><line>Τρωσὶ μαχησόμενον: τὸν δ' οὐχ ὑποδέξομαι αὖτις</line><line>οἴκαδε νοστήσαντα δόμον Πηλήϊον εἴσω.</line><line>ὄφρα δέ μοι ζώει καὶ ὁρᾷ φάος ἠελίοιο</line><line>ἄχνυται, οὐδέ τί οἱ δύναμαι χραισμῆσαι ἰοῦσα.</line><line>ἀλλ' εἶμ', ὄφρα ἴδωμι φίλον τέκος, ἠδ' ἐπακούσω</line><line>ὅττί μιν ἵκετο πένθος ἀπὸ πτολέμοιο μένοντα.</line><line>ὣς ἄρα φωνήσασα λίπε σπέος: αἳ δὲ σὺν αὐτῇ</line><line>δακρυόεσσαι ἴσαν, περὶ δέ σφισι κῦμα θαλάσσης</line><line>ῥήγνυτο: ταὶ δ' ὅτε δὴ Τροίην ἐρίβωλον ἵκοντο</line><line>ἀκτὴν εἰσανέβαινον ἐπισχερώ, ἔνθα θαμειαὶ</line><line>Μυρμιδόνων εἴρυντο νέες ταχὺν ἀμφ' Ἀχιλῆα.</line><line>τῷ δὲ βαρὺ στενάχοντι παρίστατο πότνια μήτηρ,</line><line>ὀξὺ δὲ κωκύσασα κάρη λάβε παιδὸς ἑοῖο,</line><line>καί ῥ' ὀλοφυρομένη ἔπεα πτερόεντα προσηύδα:</line><line>τέκνον τί κλαίεις; τί δέ σε φρένας ἵκετο πένθος;</line><line>ἐξαύδα, μὴ κεῦθε: τὰ μὲν δή τοι τετέλεσται</line><line>ἐκ Διός, ὡς ἄρα δὴ πρίν γ' εὔχεο χεῖρας ἀνασχὼν</line><line>πάντας ἐπὶ πρύμνῃσιν ἀλήμεναι υἷας Ἀχαιῶν</line><line>σεῦ ἐπιδευομένους, παθέειν τ' ἀεκήλια ἔργα.</line><line>τὴν δὲ βαρὺ στενάχων προσέφη πόδας ὠκὺς Ἀχιλλεύς:</line><line>μῆτερ ἐμή, τὰ μὲν ἄρ μοι Ὀλύμπιος ἐξετέλεσσεν:</line><line>ἀλλὰ τί μοι τῶν ἦδος ἐπεὶ φίλος ὤλεθ' ἑταῖρος</line><line>Πάτροκλος, τὸν ἐγὼ περὶ πάντων τῖον ἑταίρων</line><line>ἶσον ἐμῇ κεφαλῇ; τὸν ἀπώλεσα, τεύχεα δ' Ἕκτωρ</line><line>δῃώσας ἀπέδυσε πελώρια θαῦμα ἰδέσθαι</line><line>καλά: τὰ μὲν Πηλῆϊ θεοὶ δόσαν ἀγλαὰ δῶρα</line><line>ἤματι τῷ ὅτε σε βροτοῦ ἀνέρος ἔμβαλον εὐνῇ.</line><line>αἴθ' ὄφελες σὺ μὲν αὖθι μετ' ἀθανάτῃς ἁλίῃσι</line><line>ναίειν, Πηλεὺς δὲ θνητὴν ἀγαγέσθαι ἄκοιτιν.</line><line>νῦν δ' ἵνα καὶ σοὶ πένθος ἐνὶ φρεσὶ μυρίον εἴη</line><line>παιδὸς ἀποφθιμένοιο, τὸν οὐχ ὑποδέξεαι αὖτις</line><line>οἴκαδε νοστήσαντ', ἐπεὶ οὐδ' ἐμὲ θυμὸς ἄνωγε</line><line>ζώειν οὐδ' ἄνδρεσσι μετέμμεναι, αἴ κε μὴ Ἕκτωρ</line><line>πρῶτος ἐμῷ ὑπὸ δουρὶ τυπεὶς ἀπὸ θυμὸν ὀλέσσῃ,</line><line>Πατρόκλοιο δ' ἕλωρα Μενοιτιάδεω ἀποτίσῃ.</line><line>τὸν δ' αὖτε προσέειπε Θέτις κατὰ δάκρυ χέουσα:</line><line>ὠκύμορος δή μοι τέκος ἔσσεαι, οἷ' ἀγορεύεις:</line><line>αὐτίκα γάρ τοι ἔπειτα μεθ' Ἕκτορα πότμος ἑτοῖμος.</line><line>τὴν δὲ μέγ' ὀχθήσας προσέφη πόδας ὠκὺς Ἀχιλλεύς:</line><line>αὐτίκα τεθναίην, ἐπεὶ οὐκ ἄρ' ἔμελλον ἑταίρῳ</line><line>κτεινομένῳ ἐπαμῦναι: ὃ μὲν μάλα τηλόθι πάτρης</line><line>ἔφθιτ', ἐμεῖο δὲ δῆσεν ἀρῆς ἀλκτῆρα γενέσθαι.</line><line>νῦν δ' ἐπεὶ οὐ νέομαί γε φίλην ἐς πατρίδα γαῖαν,</line><line>οὐδέ τι Πατρόκλῳ γενόμην φάος οὐδ' ἑτάροισι</line><line>τοῖς ἄλλοις, οἳ δὴ πολέες δάμεν Ἕκτορι δίῳ,</line><line>ἀλλ' ἧμαι παρὰ νηυσὶν ἐτώσιον ἄχθος ἀρούρης,</line><line>τοῖος ἐὼν οἷος οὔ τις Ἀχαιῶν χαλκοχιτώνων</line><line>ἐν πολέμῳ: ἀγορῇ δέ τ' ἀμείνονές εἰσι καὶ ἄλλοι.</line><line>ὡς ἔρις ἔκ τε θεῶν ἔκ τ' ἀνθρώπων ἀπόλοιτο</line><line>καὶ χόλος, ὅς τ' ἐφέηκε πολύφρονά περ χαλεπῆναι,</line><line>ὅς τε πολὺ γλυκίων μέλιτος καταλειβομένοιο</line><line>ἀνδρῶν ἐν στήθεσσιν ἀέξεται ἠΰτε καπνός:</line><line>ὡς ἐμὲ νῦν ἐχόλωσεν ἄναξ ἀνδρῶν Ἀγαμέμνων.</line><line>ἀλλὰ τὰ μὲν προτετύχθαι ἐάσομεν ἀχνύμενοί περ,</line><line>θυμὸν ἐνὶ στήθεσσι φίλον δαμάσαντες ἀνάγκῃ:</line><line>νῦν δ' εἶμ' ὄφρα φίλης κεφαλῆς ὀλετῆρα κιχείω</line><line>Ἕκτορα: κῆρα δ' ἐγὼ τότε δέξομαι ὁππότε κεν δὴ</line><line>Ζεὺς ἐθέλῃ τελέσαι ἠδ' ἀθάνατοι θεοὶ ἄλλοι.</line><line>οὐδὲ γὰρ οὐδὲ βίη Ἡρακλῆος φύγε κῆρα,</line><line>ὅς περ φίλτατος ἔσκε Διὶ Κρονίωνι ἄνακτι:</line><line>ἀλλά ἑ μοῖρα δάμασσε καὶ ἀργαλέος χόλος Ἥρης.</line><line>ὣς καὶ ἐγών, εἰ δή μοι ὁμοίη μοῖρα τέτυκται,</line><line>κείσομ' ἐπεί κε θάνω: νῦν δὲ κλέος ἐσθλὸν ἀροίμην,</line><line>καί τινα Τρωϊάδων καὶ Δαρδανίδων βαθυκόλπων</line><line>ἀμφοτέρῃσιν χερσὶ παρειάων ἁπαλάων</line><line>δάκρυ' ὀμορξαμένην ἁδινὸν στοναχῆσαι ἐφείην,</line><line>γνοῖεν δ' ὡς δὴ δηρὸν ἐγὼ πολέμοιο πέπαυμαι:</line><line>μὴ δέ μ' ἔρυκε μάχης φιλέουσά περ: οὐδέ με πείσεις.</line><line>τὸν δ' ἠμείβετ' ἔπειτα θεὰ Θέτις ἀργυρόπεζα:</line><line>ναὶ δὴ ταῦτά γε τέκνον ἐτήτυμον οὐ κακόν ἐστι</line><line>τειρομένοις ἑτάροισιν ἀμυνέμεν αἰπὺν ὄλεθρον.</line><line>ἀλλά τοι ἔντεα καλὰ μετὰ Τρώεσσιν ἔχονται</line><line>χάλκεα μαρμαίροντα: τὰ μὲν κορυθαίολος Ἕκτωρ</line><line>αὐτὸς ἔχων ὤμοισιν ἀγάλλεται: οὐδέ ἕ φημι</line><line>δηρὸν ἐπαγλαϊεῖσθαι, ἐπεὶ φόνος ἐγγύθεν αὐτῷ.</line><line>ἀλλὰ σὺ μὲν μή πω καταδύσεο μῶλον Ἄρηος</line><line>πρίν γ' ἐμὲ δεῦρ' ἐλθοῦσαν ἐν ὀφθαλμοῖσιν ἴδηαι:</line><line>ἠῶθεν γὰρ νεῦμαι ἅμ' ἠελίῳ ἀνιόντι</line><line>τεύχεα καλὰ φέρουσα παρ' Ἡφαίστοιο ἄνακτος.</line><line>ὣς ἄρα φωνήσασα πάλιν τράπεθ' υἷος ἑοῖο,</line><line>καὶ στρεφθεῖσ' ἁλίῃσι κασιγνήτῃσι μετηύδα:</line><line>ὑμεῖς μὲν νῦν δῦτε θαλάσσης εὐρέα κόλπον</line><line>ὀψόμεναί τε γέρονθ' ἅλιον καὶ δώματα πατρός,</line><line>καί οἱ πάντ' ἀγορεύσατ': ἐγὼ δ' ἐς μακρὸν Ὄλυμπον</line><line>εἶμι παρ' Ἥφαιστον κλυτοτέχνην, αἴ κ' ἐθέλῃσιν</line><line>υἱεῖ ἐμῷ δόμεναι κλυτὰ τεύχεα παμφανόωντα.</line><line>ὣς ἔφαθ', αἳ δ' ὑπὸ κῦμα θαλάσσης αὐτίκ' ἔδυσαν:</line><line>ἣ δ' αὖτ' Οὔλυμπον δὲ θεὰ Θέτις ἀργυρόπεζα</line><line>ἤϊεν ὄφρα φίλῳ παιδὶ κλυτὰ τεύχε' ἐνείκαι.</line><line>τὴν μὲν ἄρ' Οὔλυμπον δὲ πόδες φέρον: αὐτὰρ Ἀχαιοὶ</line><line>θεσπεσίῳ ἀλαλητῷ ὑφ' Ἕκτορος ἀνδροφόνοιο</line><line>φεύγοντες νῆάς τε καὶ Ἑλλήσποντον ἵκοντο.</line><line>οὐδέ κε Πάτροκλόν περ ἐϋκνήμιδες Ἀχαιοὶ</line><line>ἐκ βελέων ἐρύσαντο νέκυν θεράποντ' Ἀχιλῆος:</line><line>αὖτις γὰρ δὴ τόν γε κίχον λαός τε καὶ ἵπποι</line><line>Ἕκτωρ τε Πριάμοιο πάϊς φλογὶ εἴκελος ἀλκήν.</line><line>τρὶς μέν μιν μετόπισθε ποδῶν λάβε φαίδιμος Ἕκτωρ</line><line>ἑλκέμεναι μεμαώς, μέγα δὲ Τρώεσσιν ὁμόκλα:</line><line>τρὶς δὲ δύ' Αἴαντες θοῦριν ἐπιειμένοι ἀλκὴν</line><line>νεκροῦ ἀπεστυφέλιξαν: ὃ δ' ἔμπεδον ἀλκὶ πεποιθὼς</line><line>ἄλλοτ' ἐπαΐξασκε κατὰ μόθον, ἄλλοτε δ' αὖτε</line><line>στάσκε μέγα ἰάχων: ὀπίσω δ' οὐ χάζετο πάμπαν.</line><line>ὡς δ' ἀπὸ σώματος οὔ τι λέοντ' αἴθωνα δύνανται</line><line>ποιμένες ἄγραυλοι μέγα πεινάοντα δίεσθαι,</line><line>ὥς ῥα τὸν οὐκ ἐδύναντο δύω Αἴαντε κορυστὰ</line><line>Ἕκτορα Πριαμίδην ἀπὸ νεκροῦ δειδίξασθαι.</line><line>καί νύ κεν εἴρυσσέν τε καὶ ἄσπετον ἤρατο κῦδος,</line><line>εἰ μὴ Πηλεΐωνι ποδήνεμος ὠκέα Ἶρις</line><line>ἄγγελος ἦλθε θέουσ' ἀπ' Ὀλύμπου θωρήσσεσθαι</line><line>κρύβδα Διὸς ἄλλων τε θεῶν: πρὸ γὰρ ἧκέ μιν Ἥρη.</line><line>ἀγχοῦ δ' ἱσταμένη ἔπεα πτερόεντα προσηύδα:</line><line>ὄρσεο Πηλεΐδη, πάντων ἐκπαγλότατ' ἀνδρῶν:</line><line>Πατρόκλῳ ἐπάμυνον, οὗ εἵνεκα φύλοπις αἰνὴ</line><line>ἕστηκε πρὸ νεῶν: οἳ δ' ἀλλήλους ὀλέκουσιν</line><line>οἳ μὲν ἀμυνόμενοι νέκυος πέρι τεθνηῶτος,</line><line>οἳ δὲ ἐρύσσασθαι ποτὶ Ἴλιον ἠνεμόεσσαν</line><line>Τρῶες ἐπιθύουσι: μάλιστα δὲ φαίδιμος Ἕκτωρ</line><line>ἑλκέμεναι μέμονεν: κεφαλὴν δέ ἑ θυμὸς ἄνωγε</line><line>πῆξαι ἀνὰ σκολόπεσσι ταμόνθ' ἁπαλῆς ἀπὸ δειρῆς.</line><line>ἀλλ' ἄνα μηδ' ἔτι κεῖσο: σέβας δέ σε θυμὸν ἱκέσθω</line><line>Πάτροκλον Τρῳῇσι κυσὶν μέλπηθρα γενέσθαι:</line><line>σοὶ λώβη, αἴ κέν τι νέκυς ᾐσχυμμένος ἔλθῃ.</line><line>τὴν δ' ἠμείβετ' ἔπειτα ποδάρκης δῖος Ἀχιλλεύς:</line><line>Ἶρι θεὰ τίς γάρ σε θεῶν ἐμοὶ ἄγγελον ἧκε;</line><line>τὸν δ' αὖτε προσέειπε ποδήνεμος ὠκέα Ἶρις:</line><line>Ἥρη με προέηκε Διὸς κυδρὴ παράκοιτις:</line><line>οὐδ' οἶδε Κρονίδης ὑψίζυγος οὐδέ τις ἄλλος</line><line>ἀθανάτων, οἳ Ὄλυμπον ἀγάννιφον ἀμφινέμονται.</line><line>τὴν δ' ἀπαμειβόμενος προσέφη πόδας ὠκὺς Ἀχιλλεύς:</line><line>πῶς τὰρ ἴω μετὰ μῶλον; ἔχουσι δὲ τεύχε' ἐκεῖνοι:</line><line>μήτηρ δ' οὔ με φίλη πρίν γ' εἴα θωρήσσεσθαι</line><line>πρίν γ' αὐτὴν ἐλθοῦσαν ἐν ὀφθαλμοῖσιν ἴδωμαι:</line><line>στεῦτο γὰρ Ἡφαίστοιο πάρ' οἰσέμεν ἔντεα καλά.</line><line>ἄλλου δ' οὔ τευ οἶδα τεῦ ἂν κλυτὰ τεύχεα δύω,</line><line>εἰ μὴ Αἴαντός γε σάκος Τελαμωνιάδαο.</line><line>ἀλλὰ καὶ αὐτὸς ὅ γ' ἔλπομ' ἐνὶ πρώτοισιν ὁμιλεῖ</line><line>ἔγχεϊ δηϊόων περὶ Πατρόκλοιο θανόντος.</line><line>τὸν δ' αὖτε προσέειπε ποδήνεμος ὠκέα Ἶρις:</line><line>εὖ νυ καὶ ἡμεῖς ἴδμεν ὅ τοι κλυτὰ τεύχε' ἔχονται:</line><line>ἀλλ' αὔτως ἐπὶ τάφρον ἰὼν Τρώεσσι φάνηθι,</line><line>αἴ κέ σ' ὑποδείσαντες ἀπόσχωνται πολέμοιο</line><line>Τρῶες, ἀναπνεύσωσι δ' ἀρήϊοι υἷες Ἀχαιῶν</line><line>τειρόμενοι: ὀλίγη δέ τ' ἀνάπνευσις πολέμοιο.</line><line>ἣ μὲν ἄρ' ὣς εἰποῦσ' ἀπέβη πόδας ὠκέα Ἶρις,</line><line>αὐτὰρ Ἀχιλλεὺς ὦρτο Διῒ φίλος: ἀμφὶ δ' Ἀθήνη</line><line>ὤμοις ἰφθίμοισι βάλ' αἰγίδα θυσσανόεσσαν,</line><line>ἀμφὶ δέ οἱ κεφαλῇ νέφος ἔστεφε δῖα θεάων</line><line>χρύσεον, ἐκ δ' αὐτοῦ δαῖε φλόγα παμφανόωσαν.</line><line>ὡς δ' ὅτε καπνὸς ἰὼν ἐξ ἄστεος αἰθέρ' ἵκηται</line><line>τηλόθεν ἐκ νήσου, τὴν δήϊοι ἀμφιμάχωνται,</line><line>οἵ τε πανημέριοι στυγερῷ κρίνονται Ἄρηϊ</line><line>ἄστεος ἐκ σφετέρου: ἅμα δ' ἠελίῳ καταδύντι</line><line>πυρσοί τε φλεγέθουσιν ἐπήτριμοι, ὑψόσε δ' αὐγὴ</line><line>γίγνεται ἀΐσσουσα περικτιόνεσσιν ἰδέσθαι,</line><line>αἴ κέν πως σὺν νηυσὶν ἄρεω ἀλκτῆρες ἵκωνται:</line><line>ὣς ἀπ' Ἀχιλλῆος κεφαλῆς σέλας αἰθέρ' ἵκανε:</line><line>στῆ δ' ἐπὶ τάφρον ἰὼν ἀπὸ τείχεος, οὐδ' ἐς Ἀχαιοὺς</line><line>μίσγετο: μητρὸς γὰρ πυκινὴν ὠπίζετ' ἐφετμήν.</line><line>ἔνθα στὰς ἤϋσ', ἀπάτερθε δὲ Παλλὰς Ἀθήνη</line><line>φθέγξατ': ἀτὰρ Τρώεσσιν ἐν ἄσπετον ὦρσε κυδοιμόν.</line><line>ὡς δ' ὅτ' ἀριζήλη φωνή, ὅτε τ' ἴαχε σάλπιγξ</line><line>ἄστυ περιπλομένων δηΐων ὕπο θυμοραϊστέων,</line><line>ὣς τότ' ἀριζήλη φωνὴ γένετ' Αἰακίδαο.</line><line>οἳ δ' ὡς οὖν ἄϊον ὄπα χάλκεον Αἰακίδαο,</line><line>πᾶσιν ὀρίνθη θυμός: ἀτὰρ καλλίτριχες ἵπποι</line><line>ἂψ ὄχεα τρόπεον: ὄσσοντο γὰρ ἄλγεα θυμῷ.</line><line>ἡνίοχοι δ' ἔκπληγεν, ἐπεὶ ἴδον ἀκάματον πῦρ</line><line>δεινὸν ὑπὲρ κεφαλῆς μεγαθύμου Πηλεΐωνος</line><line>δαιόμενον: τὸ δὲ δαῖε θεὰ γλαυκῶπις Ἀθήνη.</line><line>τρὶς μὲν ὑπὲρ τάφρου μεγάλ' ἴαχε δῖος Ἀχιλλεύς,</line><line>τρὶς δὲ κυκήθησαν Τρῶες κλειτοί τ' ἐπίκουροι.</line><line>ἔνθα δὲ καὶ τότ' ὄλοντο δυώδεκα φῶτες ἄριστοι</line><line>ἀμφὶ σφοῖς ὀχέεσσι καὶ ἔγχεσιν. αὐτὰρ Ἀχαιοὶ</line><line>ἀσπασίως Πάτροκλον ὑπ' ἐκ βελέων ἐρύσαντες</line><line>κάτθεσαν ἐν λεχέεσσι: φίλοι δ' ἀμφέσταν ἑταῖροι</line><line>μυρόμενοι: μετὰ δέ σφι ποδώκης εἵπετ' Ἀχιλλεὺς</line><line>δάκρυα θερμὰ χέων, ἐπεὶ εἴσιδε πιστὸν ἑταῖρον</line><line>κείμενον ἐν φέρτρῳ δεδαϊγμένον ὀξέϊ χαλκῷ,</line><line>τόν ῥ' ἤτοι μὲν ἔπεμπε σὺν ἵπποισιν καὶ ὄχεσφιν</line><line>ἐς πόλεμον, οὐδ' αὖτις ἐδέξατο νοστήσαντα.</line><line>Ἠέλιον δ' ἀκάμαντα βοῶπις πότνια Ἥρη</line><line>πέμψεν ἐπ' Ὠκεανοῖο ῥοὰς ἀέκοντα νέεσθαι:</line><line>ἠέλιος μὲν ἔδυ, παύσαντο δὲ δῖοι Ἀχαιοὶ</line><line>φυλόπιδος κρατερῆς καὶ ὁμοιΐου πολέμοιο.</line><line>Τρῶες δ' αὖθ' ἑτέρωθεν ἀπὸ κρατερῆς ὑσμίνης</line><line>χωρήσαντες ἔλυσαν ὑφ' ἅρμασιν ὠκέας ἵππους,</line><line>ἐς δ' ἀγορὴν ἀγέροντο πάρος δόρποιο μέδεσθαι.</line><line>ὀρθῶν δ' ἑσταότων ἀγορὴ γένετ', οὐδέ τις ἔτλη</line><line>ἕζεσθαι: πάντας γὰρ ἔχε τρόμος, οὕνεκ' Ἀχιλλεὺς</line><line>ἐξεφάνη, δηρὸν δὲ μάχης ἐπέπαυτ' ἀλεγεινῆς.</line><line>τοῖσι δὲ Πουλυδάμας πεπνυμένος ἦρχ' ἀγορεύειν</line><line>Πανθοΐδης: ὃ γὰρ οἶος ὅρα πρόσσω καὶ ὀπίσσω:</line><line>Ἕκτορι δ' ἦεν ἑταῖρος, ἰῇ δ' ἐν νυκτὶ γένοντο,</line><line>ἀλλ' ὃ μὲν ἂρ μύθοισιν, ὃ δ' ἔγχεϊ πολλὸν ἐνίκα:</line><line>ὅ σφιν ἐϋφρονέων ἀγορήσατο καὶ μετέειπεν:</line><line>ἀμφὶ μάλα φράζεσθε φίλοι: κέλομαι γὰρ ἔγωγε</line><line>ἄστυδε νῦν ἰέναι, μὴ μίμνειν ἠῶ δῖαν</line><line>ἐν πεδίῳ παρὰ νηυσίν: ἑκὰς δ' ἀπὸ τείχεός εἰμεν.</line><line>ὄφρα μὲν οὗτος ἀνὴρ Ἀγαμέμνονι μήνιε δίῳ</line><line>τόφρα δὲ ῥηΐτεροι πολεμίζειν ἦσαν Ἀχαιοί:</line><line>χαίρεσκον γὰρ ἔγωγε θοῇς ἐπὶ νηυσὶν ἰαύων</line><line>ἐλπόμενος νῆας αἱρησέμεν ἀμφιελίσσας.</line><line>νῦν δ' αἰνῶς δείδοικα ποδώκεα Πηλεΐωνα:</line><line>οἷος κείνου θυμὸς ὑπέρβιος, οὐκ ἐθελήσει</line><line>μίμνειν ἐν πεδίῳ, ὅθι περ Τρῶες καὶ Ἀχαιοὶ</line><line>ἐν μέσῳ ἀμφότεροι μένος Ἄρηος δατέονται,</line><line>ἀλλὰ περὶ πτόλιός τε μαχήσεται ἠδὲ γυναικῶν.</line><line>ἀλλ' ἴομεν προτὶ ἄστυ, πίθεσθέ μοι: ὧδε γὰρ ἔσται:</line><line>νῦν μὲν νὺξ ἀπέπαυσε ποδώκεα Πηλεΐωνα</line><line>ἀμβροσίη: εἰ δ' ἄμμε κιχήσεται ἐνθάδ' ἐόντας</line><line>αὔριον ὁρμηθεὶς σὺν τεύχεσιν, εὖ νύ τις αὐτὸν</line><line>γνώσεται: ἀσπασίως γὰρ ἀφίξεται Ἴλιον ἱρὴν</line><line>ὅς κε φύγῃ, πολλοὺς δὲ κύνες καὶ γῦπες ἔδονται</line><line>Τρώων: αἲ γὰρ δή μοι ἀπ' οὔατος ὧδε γένοιτο.</line><line>εἰ δ' ἂν ἐμοῖς ἐπέεσσι πιθώμεθα κηδόμενοί περ,</line><line>νύκτα μὲν εἰν ἀγορῇ σθένος ἕξομεν, ἄστυ δὲ πύργοι</line><line>ὑψηλαί τε πύλαι σανίδες τ' ἐπὶ τῇς ἀραρυῖαι</line><line>μακραὶ ἐΰξεστοι ἐζευγμέναι εἰρύσσονται:</line><line>πρῶϊ δ' ὑπηοῖοι σὺν τεύχεσι θωρηχθέντες</line><line>στησόμεθ' ἂμ πύργους: τῷ δ' ἄλγιον, αἴ κ' ἐθέλῃσιν</line><line>ἐλθὼν ἐκ νηῶν περὶ τείχεος ἄμμι μάχεσθαι.</line><line>ἂψ πάλιν εἶσ' ἐπὶ νῆας, ἐπεί κ' ἐριαύχενας ἵππους</line><line>παντοίου δρόμου ἄσῃ ὑπὸ πτόλιν ἠλασκάζων:</line><line>εἴσω δ' οὔ μιν θυμὸς ἐφορμηθῆναι ἐάσει,</line><line>οὐδέ ποτ' ἐκπέρσει: πρίν μιν κύνες ἀργοὶ ἔδονται.</line><line>τὸν δ' ἄρ' ὑπόδρα ἰδὼν προσέφη κορυθαίολος Ἕκτωρ:</line><line>Πουλυδάμα σὺ μὲν οὐκέτ' ἐμοὶ φίλα ταῦτ' ἀγορεύεις,</line><line>ὃς κέλεαι κατὰ ἄστυ ἀλήμεναι αὖτις ἰόντας.</line><line>ἦ οὔ πω κεκόρησθε ἐελμένοι ἔνδοθι πύργων;</line><line>πρὶν μὲν γὰρ Πριάμοιο πόλιν μέροπες ἄνθρωποι</line><line>πάντες μυθέσκοντο πολύχρυσον πολύχαλκον:</line><line>νῦν δὲ δὴ ἐξαπόλωλε δόμων κειμήλια καλά,</line><line>πολλὰ δὲ δὴ Φρυγίην καὶ Μῃονίην ἐρατεινὴν</line><line>κτήματα περνάμεν' ἵκει, ἐπεὶ μέγας ὠδύσατο Ζεύς.</line><line>νῦν δ' ὅτε πέρ μοι ἔδωκε Κρόνου πάϊς ἀγκυλομήτεω</line><line>κῦδος ἀρέσθ' ἐπὶ νηυσί, θαλάσσῃ τ' ἔλσαι Ἀχαιούς,</line><line>νήπιε μηκέτι ταῦτα νοήματα φαῖν' ἐνὶ δήμῳ:</line><line>οὐ γάρ τις Τρώων ἐπιπείσεται: οὐ γὰρ ἐάσω.</line><line>ἀλλ' ἄγεθ' ὡς ἂν ἐγὼ εἴπω, πειθώμεθα πάντες.</line><line>νῦν μὲν δόρπον ἕλεσθε κατὰ στρατὸν ἐν τελέεσσι,</line><line>καὶ φυλακῆς μνήσασθε, καὶ ἐγρήγορθε ἕκαστος:</line><line>Τρώων δ' ὃς κτεάτεσσιν ὑπερφιάλως ἀνιάζει,</line><line>συλλέξας λαοῖσι δότω καταδημοβορῆσαι:</line><line>τῶν τινὰ βέλτερόν ἐστιν ἐπαυρέμεν ἤ περ Ἀχαιούς.</line><line>πρῶϊ δ' ὑπηοῖοι σὺν τεύχεσι θωρηχθέντες</line><line>νηυσὶν ἔπι γλαφυρῇσιν ἐγείρομεν ὀξὺν Ἄρηα.</line><line>εἰ δ' ἐτεὸν παρὰ ναῦφιν ἀνέστη δῖος Ἀχιλλεύς,</line><line>ἄλγιον αἴ κ' ἐθέλῃσι τῷ ἔσσεται: οὔ μιν ἔγωγε</line><line>φεύξομαι ἐκ πολέμοιο δυσηχέος, ἀλλὰ μάλ' ἄντην</line><line>στήσομαι, ἤ κε φέρῃσι μέγα κράτος, ἦ κε φεροίμην.</line><line>ξυνὸς Ἐνυάλιος, καί τε κτανέοντα κατέκτα.</line><line>ὣς Ἕκτωρ ἀγόρευ', ἐπὶ δὲ Τρῶες κελάδησαν</line><line>νήπιοι: ἐκ γάρ σφεων φρένας εἵλετο Παλλὰς Ἀθήνη.</line><line>Ἕκτορι μὲν γὰρ ἐπῄνησαν κακὰ μητιόωντι,</line><line>Πουλυδάμαντι δ' ἄρ' οὔ τις ὃς ἐσθλὴν φράζετο βουλήν.</line><line>δόρπον ἔπειθ' εἵλοντο κατὰ στρατόν: αὐτὰρ Ἀχαιοὶ</line><line>παννύχιοι Πάτροκλον ἀνεστενάχοντο γοῶντες.</line><line>τοῖσι δὲ Πηλεΐδης ἁδινοῦ ἐξῆρχε γόοιο</line><line>χεῖρας ἐπ' ἀνδροφόνους θέμενος στήθεσσιν ἑταίρου</line><line>πυκνὰ μάλα στενάχων ὥς τε λὶς ἠϋγένειος,</line><line>ᾧ ῥά θ' ὑπὸ σκύμνους ἐλαφηβόλος ἁρπάσῃ ἀνὴρ</line><line>ὕλης ἐκ πυκινῆς: ὃ δέ τ' ἄχνυται ὕστερος ἐλθών,</line><line>πολλὰ δέ τ' ἄγκε' ἐπῆλθε μετ' ἀνέρος ἴχνι' ἐρευνῶν</line><line>εἴ ποθεν ἐξεύροι: μάλα γὰρ δριμὺς χόλος αἱρεῖ:</line><line>ὣς ὃ βαρὺ στενάχων μετεφώνεε Μυρμιδόνεσσιν:</line><line>ὢ πόποι ἦ ῥ' ἅλιον ἔπος ἔκβαλον ἤματι κείνῳ</line><line>θαρσύνων ἥρωα Μενοίτιον ἐν μεγάροισι:</line><line>φῆν δέ οἱ εἰς Ὀπόεντα περικλυτὸν υἱὸν ἀπάξειν</line><line>Ἴλιον ἐκπέρσαντα, λαχόντα τε ληΐδος αἶσαν.</line><line>ἀλλ' οὐ Ζεὺς ἄνδρεσσι νοήματα πάντα τελευτᾷ:</line><line>ἄμφω γὰρ πέπρωται ὁμοίην γαῖαν ἐρεῦσαι</line><line>αὐτοῦ ἐνὶ Τροίῃ, ἐπεὶ οὐδ' ἐμὲ νοστήσαντα</line><line>δέξεται ἐν μεγάροισι γέρων ἱππηλάτα Πηλεὺς</line><line>οὐδὲ Θέτις μήτηρ, ἀλλ' αὐτοῦ γαῖα καθέξει.</line><line>νῦν δ' ἐπεὶ οὖν Πάτροκλε σεῦ ὕστερος εἶμ' ὑπὸ γαῖαν,</line><line>οὔ σε πρὶν κτεριῶ πρίν γ' Ἕκτορος ἐνθάδ' ἐνεῖκαι</line><line>τεύχεα καὶ κεφαλὴν μεγαθύμου σοῖο φονῆος:</line><line>δώδεκα δὲ προπάροιθε πυρῆς ἀποδειροτομήσω</line><line>Τρώων ἀγλαὰ τέκνα σέθεν κταμένοιο χολωθείς.</line><line>τόφρα δέ μοι παρὰ νηυσὶ κορωνίσι κείσεαι αὔτως,</line><line>ἀμφὶ δὲ σὲ Τρῳαὶ καὶ Δαρδανίδες βαθύκολποι</line><line>κλαύσονται νύκτάς τε καὶ ἤματα δάκρυ χέουσαι,</line><line>τὰς αὐτοὶ καμόμεσθα βίηφί τε δουρί τε μακρῷ</line><line>πιείρας πέρθοντε πόλεις μερόπων ἀνθρώπων.</line><line>ὣς εἰπὼν ἑτάροισιν ἐκέκλετο δῖος Ἀχιλλεὺς</line><line>ἀμφὶ πυρὶ στῆσαι τρίποδα μέγαν, ὄφρα τάχιστα</line><line>Πάτροκλον λούσειαν ἄπο βρότον αἱματόεντα.</line><line>οἳ δὲ λοετροχόον τρίποδ' ἵστασαν ἐν πυρὶ κηλέῳ,</line><line>ἐν δ' ἄρ' ὕδωρ ἔχεαν, ὑπὸ δὲ ξύλα δαῖον ἑλόντες.</line><line>γάστρην μὲν τρίποδος πῦρ ἄμφεπε, θέρμετο δ' ὕδωρ:</line><line>αὐτὰρ ἐπεὶ δὴ ζέσσεν ὕδωρ ἐνὶ ἤνοπι χαλκῷ,</line><line>καὶ τότε δὴ λοῦσάν τε καὶ ἤλειψαν λίπ' ἐλαίῳ,</line><line>ἐν δ' ὠτειλὰς πλῆσαν ἀλείφατος ἐννεώροιο:</line><line>ἐν λεχέεσσι δὲ θέντες ἑανῷ λιτὶ κάλυψαν</line><line>ἐς πόδας ἐκ κεφαλῆς, καθύπερθε δὲ φάρεϊ λευκῷ.</line><line>παννύχιοι μὲν ἔπειτα πόδας ταχὺν ἀμφ' Ἀχιλῆα</line><line>Μυρμιδόνες Πάτροκλον ἀνεστενάχοντο γοῶντες:</line><line>Ζεὺς δ' Ἥρην προσέειπε κασιγνήτην ἄλοχόν τε:</line><line>ἔπρηξας καὶ ἔπειτα βοῶπις πότνια Ἥρη</line><line>ἀνστήσασ' Ἀχιλῆα πόδας ταχύν: ἦ ῥά νυ σεῖο</line><line>ἐξ αὐτῆς ἐγένοντο κάρη κομόωντες Ἀχαιοί.</line><line>τὸν δ' ἠμείβετ' ἔπειτα βοῶπις πότνια Ἥρη:</line><line>αἰνότατε Κρονίδη ποῖον τὸν μῦθον ἔειπες.</line><line>καὶ μὲν δή πού τις μέλλει βροτὸς ἀνδρὶ τελέσσαι,</line><line>ὅς περ θνητός τ' ἐστὶ καὶ οὐ τόσα μήδεα οἶδε:</line><line>πῶς δὴ ἔγωγ', ἥ φημι θεάων ἔμμεν ἀρίστη,</line><line>ἀμφότερον γενεῇ τε καὶ οὕνεκα σὴ παράκοιτις</line><line>κέκλημαι, σὺ δὲ πᾶσι μετ' ἀθανάτοισιν ἀνάσσεις,</line><line>οὐκ ὄφελον Τρώεσσι κοτεσσαμένη κακὰ ῥάψαι;</line><line>ὣς οἳ μὲν τοιαῦτα πρὸς ἀλλήλους ἀγόρευον:</line><line>Ἡφαίστου δ' ἵκανε δόμον Θέτις ἀργυρόπεζα</line><line>ἄφθιτον ἀστερόεντα μεταπρεπέ' ἀθανάτοισι</line><line>χάλκεον, ὅν ῥ' αὐτὸς ποιήσατο κυλλοποδίων.</line><line>τὸν δ' εὗρ' ἱδρώοντα ἑλισσόμενον περὶ φύσας</line><line>σπεύδοντα: τρίποδας γὰρ ἐείκοσι πάντας ἔτευχεν</line><line>ἑστάμεναι περὶ τοῖχον ἐϋσταθέος μεγάροιο,</line><line>χρύσεα δέ σφ' ὑπὸ κύκλα ἑκάστῳ πυθμένι θῆκεν,</line><line>ὄφρά οἱ αὐτόματοι θεῖον δυσαίατ' ἀγῶνα</line><line>ἠδ' αὖτις πρὸς δῶμα νεοίατο θαῦμα ἰδέσθαι.</line><line>οἳ δ' ἤτοι τόσσον μὲν ἔχον τέλος, οὔατα δ' οὔ πω</line><line>δαιδάλεα προσέκειτο: τά ῥ' ἤρτυε, κόπτε δὲ δεσμούς.</line><line>ὄφρ' ὅ γε ταῦτ' ἐπονεῖτο ἰδυίῃσι πραπίδεσσι,</line><line>τόφρά οἱ ἐγγύθεν ἦλθε θεὰ Θέτις ἀργυρόπεζα.</line><line>τὴν δὲ ἴδε προμολοῦσα Χάρις λιπαροκρήδεμνος</line><line>καλή, τὴν ὤπυιε περικλυτὸς ἀμφιγυήεις:</line><line>ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:</line><line>τίπτε Θέτι τανύπεπλε ἱκάνεις ἡμέτερον δῶ</line><line>αἰδοίη τε φίλη τε; πάρος γε μὲν οὔ τι θαμίζεις.</line><line>ἀλλ' ἕπεο προτέρω, ἵνα τοι πὰρ ξείνια θείω.</line><line>ὣς ἄρα φωνήσασα πρόσω ἄγε δῖα θεάων.</line><line>τὴν μὲν ἔπειτα καθεῖσεν ἐπὶ θρόνου ἀργυροήλου</line><line>καλοῦ δαιδαλέου: ὑπὸ δὲ θρῆνυς ποσὶν ἦεν:</line><line>κέκλετο δ' Ἥφαιστον κλυτοτέχνην εἶπέ τε μῦθον:</line><line>Ἥφαιστε πρόμολ' ὧδε: Θέτις νύ τι σεῖο χατίζει.</line><line>τὴν δ' ἠμείβετ' ἔπειτα περικλυτὸς ἀμφιγυήεις:</line><line>ἦ ῥά νύ μοι δεινή τε καὶ αἰδοίη θεὸς ἔνδον,</line><line>ἥ μ' ἐσάωσ' ὅτε μ' ἄλγος ἀφίκετο τῆλε πεσόντα</line><line>μητρὸς ἐμῆς ἰότητι κυνώπιδος, ἥ μ' ἐθέλησε</line><line>κρύψαι χωλὸν ἐόντα: τότ' ἂν πάθον ἄλγεα θυμῷ,</line><line>εἰ μή μ' Εὐρυνόμη τε Θέτις θ' ὑπεδέξατο κόλπῳ</line><line>Εὐρυνόμη θυγάτηρ ἀψορρόου Ὠκεανοῖο.</line><line>τῇσι παρ' εἰνάετες χάλκευον δαίδαλα πολλά,</line><line>πόρπας τε γναμπτάς θ' ἕλικας κάλυκάς τε καὶ ὅρμους</line><line>ἐν σπῆϊ γλαφυρῷ: περὶ δὲ ῥόος Ὠκεανοῖο</line><line>ἀφρῷ μορμύρων ῥέεν ἄσπετος: οὐδέ τις ἄλλος</line><line>ᾔδεεν οὔτε θεῶν οὔτε θνητῶν ἀνθρώπων,</line><line>ἀλλὰ Θέτις τε καὶ Εὐρυνόμη ἴσαν, αἵ μ' ἐσάωσαν.</line><line>ἣ νῦν ἡμέτερον δόμον ἵκει: τώ με μάλα χρεὼ</line><line>πάντα Θέτι καλλιπλοκάμῳ ζῳάγρια τίνειν.</line><line>ἀλλὰ σὺ μὲν νῦν οἱ παράθες ξεινήϊα καλά,</line><line>ὄφρ' ἂν ἐγὼ φύσας ἀποθείομαι ὅπλά τε πάντα.</line><line>ἦ, καὶ ἀπ' ἀκμοθέτοιο πέλωρ αἴητον ἀνέστη</line><line>χωλεύων: ὑπὸ δὲ κνῆμαι ῥώοντο ἀραιαί.</line><line>φύσας μέν ῥ' ἀπάνευθε τίθει πυρός, ὅπλά τε πάντα</line><line>λάρνακ' ἐς ἀργυρέην συλλέξατο, τοῖς ἐπονεῖτο:</line><line>σπόγγῳ δ' ἀμφὶ πρόσωπα καὶ ἄμφω χεῖρ' ἀπομόργνυ</line><line>αὐχένα τε στιβαρὸν καὶ στήθεα λαχνήεντα,</line><line>δῦ δὲ χιτῶν', ἕλε δὲ σκῆπτρον παχύ, βῆ δὲ θύραζε</line><line>χωλεύων: ὑπὸ δ' ἀμφίπολοι ῥώοντο ἄνακτι</line><line>χρύσειαι ζωῇσι νεήνισιν εἰοικυῖαι.</line><line>τῇς ἐν μὲν νόος ἐστὶ μετὰ φρεσίν, ἐν δὲ καὶ αὐδὴ</line><line>καὶ σθένος, ἀθανάτων δὲ θεῶν ἄπο ἔργα ἴσασιν.</line><line>αἳ μὲν ὕπαιθα ἄνακτος ἐποίπνυον: αὐτὰρ ὃ ἔρρων</line><line>πλησίον, ἔνθα Θέτις περ, ἐπὶ θρόνου ἷζε φαεινοῦ,</line><line>ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:</line><line>τίπτε Θέτι τανύπεπλε ἱκάνεις ἡμέτερον δῶ</line><line>αἰδοίη τε φίλη τε; πάρος γε μὲν οὔ τι θαμίζεις.</line><line>αὔδα ὅ τι φρονέεις: τελέσαι δέ με θυμὸς ἄνωγεν,</line><line>εἰ δύναμαι τελέσαι γε καὶ εἰ τετελεσμένον ἐστίν.</line><line>τὸν δ' ἠμείβετ' ἔπειτα Θέτις κατὰ δάκρυ χέουσα:</line><line>Ἥφαιστ', ἦ ἄρα δή τις, ὅσαι θεαί εἰσ' ἐν Ὀλύμπῳ,</line><line>τοσσάδ' ἐνὶ φρεσὶν ᾗσιν ἀνέσχετο κήδεα λυγρὰ</line><line>ὅσσ' ἐμοὶ ἐκ πασέων Κρονίδης Ζεὺς ἄλγε' ἔδωκεν;</line><line>ἐκ μέν μ' ἀλλάων ἁλιάων ἀνδρὶ δάμασσεν</line><line>Αἰακίδῃ Πηλῆϊ, καὶ ἔτλην ἀνέρος εὐνὴν</line><line>πολλὰ μάλ' οὐκ ἐθέλουσα. ὃ μὲν δὴ γήραϊ λυγρῷ</line><line>κεῖται ἐνὶ μεγάροις ἀρημένος, ἄλλα δέ μοι νῦν,</line><line>υἱὸν ἐπεί μοι δῶκε γενέσθαί τε τραφέμεν τε</line><line>ἔξοχον ἡρώων: ὃ δ' ἀνέδραμεν ἔρνεϊ ἶσος:</line><line>τὸν μὲν ἐγὼ θρέψασα φυτὸν ὣς γουνῷ ἀλωῆς</line><line>νηυσὶν ἐπιπροέηκα κορωνίσιν Ἴλιον εἴσω</line><line>Τρωσὶ μαχησόμενον: τὸν δ' οὐχ ὑποδέξομαι αὖτις</line><line>οἴκαδε νοστήσαντα δόμον Πηλήϊον εἴσω.</line><line>ὄφρα δέ μοι ζώει καὶ ὁρᾷ φάος ἠελίοιο</line><line>ἄχνυται, οὐδέ τί οἱ δύναμαι χραισμῆσαι ἰοῦσα.</line><line>κούρην ἣν ἄρα οἱ γέρας ἔξελον υἷες Ἀχαιῶν,</line><line>τὴν ἂψ ἐκ χειρῶν ἕλετο κρείων Ἀγαμέμνων.</line><line>ἤτοι ὃ τῆς ἀχέων φρένας ἔφθιεν: αὐτὰρ Ἀχαιοὺς</line><line>Τρῶες ἐπὶ πρύμνῃσιν ἐείλεον, οὐδὲ θύραζε</line><line>εἴων ἐξιέναι: τὸν δὲ λίσσοντο γέροντες</line><line>Ἀργείων, καὶ πολλὰ περικλυτὰ δῶρ' ὀνόμαζον.</line><line>ἔνθ' αὐτὸς μὲν ἔπειτ' ἠναίνετο λοιγὸν ἀμῦναι,</line><line>αὐτὰρ ὃ Πάτροκλον περὶ μὲν τὰ ἃ τεύχεα ἕσσε,</line><line>πέμπε δέ μιν πόλεμον δέ, πολὺν δ' ἅμα λαὸν ὄπασσε.</line><line>πᾶν δ' ἦμαρ μάρναντο περὶ Σκαιῇσι πύλῃσι:</line><line>καί νύ κεν αὐτῆμαρ πόλιν ἔπραθον, εἰ μὴ Ἀπόλλων</line><line>πολλὰ κακὰ ῥέξαντα Μενοιτίου ἄλκιμον υἱὸν</line><line>ἔκταν' ἐνὶ προμάχοισι καὶ Ἕκτορι κῦδος ἔδωκε.</line><line>τοὔνεκα νῦν τὰ σὰ γούναθ' ἱκάνομαι, αἴ κ' ἐθέλῃσθα</line><line>υἱεῖ ἐμῷ ὠκυμόρῳ δόμεν ἀσπίδα καὶ τρυφάλειαν</line><line>καὶ καλὰς κνημῖδας ἐπισφυρίοις ἀραρυίας</line><line>καὶ θώρηχ': ὃ γὰρ ἦν οἱ ἀπώλεσε πιστὸς ἑταῖρος</line><line>Τρωσὶ δαμείς: ὃ δὲ κεῖται ἐπὶ χθονὶ θυμὸν ἀχεύων.</line><line>τὴν δ' ἠμείβετ' ἔπειτα περικλυτὸς ἀμφιγυήεις:</line><line>θάρσει: μή τοι ταῦτα μετὰ φρεσὶ σῇσι μελόντων.</line><line>αἲ γάρ μιν θανάτοιο δυσηχέος ὧδε δυναίμην</line><line>νόσφιν ἀποκρύψαι, ὅτε μιν μόρος αἰνὸς ἱκάνοι,</line><line>ὥς οἱ τεύχεα καλὰ παρέσσεται, οἷά τις αὖτε</line><line>ἀνθρώπων πολέων θαυμάσσεται, ὅς κεν ἴδηται.</line><line>ὣς εἰπὼν τὴν μὲν λίπεν αὐτοῦ, βῆ δ' ἐπὶ φύσας:</line><line>τὰς δ' ἐς πῦρ ἔτρεψε κέλευσέ τε ἐργάζεσθαι.</line><line>φῦσαι δ' ἐν χοάνοισιν ἐείκοσι πᾶσαι ἐφύσων</line><line>παντοίην εὔπρηστον ἀϋτμὴν ἐξανιεῖσαι,</line><line>ἄλλοτε μὲν σπεύδοντι παρέμμεναι, ἄλλοτε δ' αὖτε,</line><line>ὅππως Ἥφαιστός τ' ἐθέλοι καὶ ἔργον ἄνοιτο.</line><line>χαλκὸν δ' ἐν πυρὶ βάλλεν ἀτειρέα κασσίτερόν τε</line><line>καὶ χρυσὸν τιμῆντα καὶ ἄργυρον: αὐτὰρ ἔπειτα</line><line>θῆκεν ἐν ἀκμοθέτῳ μέγαν ἄκμονα, γέντο δὲ χειρὶ</line><line>ῥαιστῆρα κρατερήν, ἑτέρηφι δὲ γέντο πυράγρην.</line><line>ποίει δὲ πρώτιστα σάκος μέγα τε στιβαρόν τε</line><line>πάντοσε δαιδάλλων, περὶ δ' ἄντυγα βάλλε φαεινὴν</line><line>τρίπλακα μαρμαρέην, ἐκ δ' ἀργύρεον τελαμῶνα.</line><line>πέντε δ' ἄρ' αὐτοῦ ἔσαν σάκεος πτύχες: αὐτὰρ ἐν αὐτῷ</line><line>ποίει δαίδαλα πολλὰ ἰδυίῃσι πραπίδεσσιν.</line><line>ἐν μὲν γαῖαν ἔτευξ', ἐν δ' οὐρανόν, ἐν δὲ θάλασσαν,</line><line>ἠέλιόν τ' ἀκάμαντα σελήνην τε πλήθουσαν,</line><line>ἐν δὲ τὰ τείρεα πάντα, τά τ' οὐρανὸς ἐστεφάνωται,</line><line>Πληϊάδας θ' Ὑάδας τε τό τε σθένος Ὠρίωνος</line><line>Ἄρκτόν θ', ἣν καὶ Ἄμαξαν ἐπίκλησιν καλέουσιν,</line><line>ἥ τ' αὐτοῦ στρέφεται καί τ' Ὠρίωνα δοκεύει,</line><line>οἴη δ' ἄμμορός ἐστι λοετρῶν Ὠκεανοῖο.</line><line>ἐν δὲ δύω ποίησε πόλεις μερόπων ἀνθρώπων</line><line>καλάς. ἐν τῇ μέν ῥα γάμοι τ' ἔσαν εἰλαπίναι τε,</line><line>νύμφας δ' ἐκ θαλάμων δαΐδων ὕπο λαμπομενάων</line><line>ἠγίνεον ἀνὰ ἄστυ, πολὺς δ' ὑμέναιος ὀρώρει:</line><line>κοῦροι δ' ὀρχηστῆρες ἐδίνεον, ἐν δ' ἄρα τοῖσιν</line><line>αὐλοὶ φόρμιγγές τε βοὴν ἔχον: αἳ δὲ γυναῖκες</line><line>ἱστάμεναι θαύμαζον ἐπὶ προθύροισιν ἑκάστη.</line><line>λαοὶ δ' εἰν ἀγορῇ ἔσαν ἀθρόοι: ἔνθα δὲ νεῖκος</line><line>ὠρώρει, δύο δ' ἄνδρες ἐνείκεον εἵνεκα ποινῆς</line><line>ἀνδρὸς ἀποφθιμένου: ὃ μὲν εὔχετο πάντ' ἀποδοῦναι</line><line>δήμῳ πιφαύσκων, ὃ δ' ἀναίνετο μηδὲν ἑλέσθαι:</line><line>ἄμφω δ' ἱέσθην ἐπὶ ἴστορι πεῖραρ ἑλέσθαι.</line><line>λαοὶ δ' ἀμφοτέροισιν ἐπήπυον ἀμφὶς ἀρωγοί:</line><line>κήρυκες δ' ἄρα λαὸν ἐρήτυον: οἳ δὲ γέροντες</line><line>εἵατ' ἐπὶ ξεστοῖσι λίθοις ἱερῷ ἐνὶ κύκλῳ,</line><line>σκῆπτρα δὲ κηρύκων ἐν χέρσ' ἔχον ἠεροφώνων:</line><line>τοῖσιν ἔπειτ' ἤϊσσον, ἀμοιβηδὶς δὲ δίκαζον.</line><line>κεῖτο δ' ἄρ' ἐν μέσσοισι δύω χρυσοῖο τάλαντα,</line><line>τῷ δόμεν ὃς μετὰ τοῖσι δίκην ἰθύντατα εἴποι.</line><line>τὴν δ' ἑτέρην πόλιν ἀμφὶ δύω στρατοὶ ἥατο λαῶν</line><line>τεύχεσι λαμπόμενοι: δίχα δέ σφισιν ἥνδανε βουλή,</line><line>ἠὲ διαπραθέειν ἢ ἄνδιχα πάντα δάσασθαι</line><line>κτῆσιν ὅσην πτολίεθρον ἐπήρατον ἐντὸς ἔεργεν:</line><line>οἳ δ' οὔ πω πείθοντο, λόχῳ δ' ὑπεθωρήσσοντο.</line><line>τεῖχος μέν ῥ' ἄλοχοί τε φίλαι καὶ νήπια τέκνα</line><line>ῥύατ' ἐφεσταότες, μετὰ δ' ἀνέρες οὓς ἔχε γῆρας:</line><line>οἳ δ' ἴσαν: ἦρχε δ' ἄρά σφιν Ἄρης καὶ Παλλὰς Ἀθήνη</line><line>ἄμφω χρυσείω, χρύσεια δὲ εἵματα ἕσθην,</line><line>καλὼ καὶ μεγάλω σὺν τεύχεσιν, ὥς τε θεώ περ</line><line>ἀμφὶς ἀριζήλω: λαοὶ δ' ὑπολίζονες ἦσαν.</line><line>οἳ δ' ὅτε δή ῥ' ἵκανον ὅθι σφίσιν εἶκε λοχῆσαι</line><line>ἐν ποταμῷ, ὅθι τ' ἀρδμὸς ἔην πάντεσσι βοτοῖσιν,</line><line>ἔνθ' ἄρα τοί γ' ἵζοντ' εἰλυμένοι αἴθοπι χαλκῷ.</line><line>τοῖσι δ' ἔπειτ' ἀπάνευθε δύω σκοποὶ εἵατο λαῶν</line><line>δέγμενοι ὁππότε μῆλα ἰδοίατο καὶ ἕλικας βοῦς.</line><line>οἳ δὲ τάχα προγένοντο, δύω δ' ἅμ' ἕποντο νομῆες</line><line>τερπόμενοι σύριγξι: δόλον δ' οὔ τι προνόησαν.</line><line>οἳ μὲν τὰ προϊδόντες ἐπέδραμον, ὦκα δ' ἔπειτα</line><line>τάμνοντ' ἀμφὶ βοῶν ἀγέλας καὶ πώεα καλὰ</line><line>ἀργεννέων οἰῶν, κτεῖνον δ' ἐπὶ μηλοβοτῆρας.</line><line>οἳ δ' ὡς οὖν ἐπύθοντο πολὺν κέλαδον παρὰ βουσὶν</line><line>εἰράων προπάροιθε καθήμενοι, αὐτίκ' ἐφ' ἵππων</line><line>βάντες ἀερσιπόδων μετεκίαθον, αἶψα δ' ἵκοντο.</line><line>στησάμενοι δ' ἐμάχοντο μάχην ποταμοῖο παρ' ὄχθας,</line><line>βάλλον δ' ἀλλήλους χαλκήρεσιν ἐγχείῃσιν.</line><line>ἐν δ' Ἔρις ἐν δὲ Κυδοιμὸς ὁμίλεον, ἐν δ' ὀλοὴ Κήρ,</line><line>ἄλλον ζωὸν ἔχουσα νεούτατον, ἄλλον ἄουτον,</line><line>ἄλλον τεθνηῶτα κατὰ μόθον ἕλκε ποδοῖιν:</line><line>εἷμα δ' ἔχ' ἀμφ' ὤμοισι δαφοινεὸν αἵματι φωτῶν.</line><line>ὡμίλευν δ' ὥς τε ζωοὶ βροτοὶ ἠδ' ἐμάχοντο,</line><line>νεκρούς τ' ἀλλήλων ἔρυον κατατεθνηῶτας.</line><line>ἐν δ' ἐτίθει νειὸν μαλακὴν πίειραν ἄρουραν</line><line>εὐρεῖαν τρίπολον: πολλοὶ δ' ἀροτῆρες ἐν αὐτῇ</line><line>ζεύγεα δινεύοντες ἐλάστρεον ἔνθα καὶ ἔνθα.</line><line>οἳ δ' ὁπότε στρέψαντες ἱκοίατο τέλσον ἀρούρης,</line><line>τοῖσι δ' ἔπειτ' ἐν χερσὶ δέπας μελιηδέος οἴνου</line><line>δόσκεν ἀνὴρ ἐπιών: τοὶ δὲ στρέψασκον ἀν' ὄγμους,</line><line>ἱέμενοι νειοῖο βαθείης τέλσον ἱκέσθαι.</line><line>ἣ δὲ μελαίνετ' ὄπισθεν, ἀρηρομένῃ δὲ ἐῴκει,</line><line>χρυσείη περ ἐοῦσα: τὸ δὴ περὶ θαῦμα τέτυκτο.</line><line>ἐν δ' ἐτίθει τέμενος βασιλήϊον: ἔνθα δ' ἔριθοι</line><line>ἤμων ὀξείας δρεπάνας ἐν χερσὶν ἔχοντες.</line><line>δράγματα δ' ἄλλα μετ' ὄγμον ἐπήτριμα πῖπτον ἔραζε,</line><line>ἄλλα δ' ἀμαλλοδετῆρες ἐν ἐλλεδανοῖσι δέοντο.</line><line>τρεῖς δ' ἄρ' ἀμαλλοδετῆρες ἐφέστασαν: αὐτὰρ ὄπισθε</line><line>παῖδες δραγμεύοντες ἐν ἀγκαλίδεσσι φέροντες</line><line>ἀσπερχὲς πάρεχον: βασιλεὺς δ' ἐν τοῖσι σιωπῇ</line><line>σκῆπτρον ἔχων ἑστήκει ἐπ' ὄγμου γηθόσυνος κῆρ.</line><line>κήρυκες δ' ἀπάνευθεν ὑπὸ δρυῒ δαῖτα πένοντο,</line><line>βοῦν δ' ἱερεύσαντες μέγαν ἄμφεπον: αἳ δὲ γυναῖκες</line><line>δεῖπνον ἐρίθοισιν λεύκ' ἄλφιτα πολλὰ πάλυνον.</line><line>ἐν δ' ἐτίθει σταφυλῇσι μέγα βρίθουσαν ἀλωὴν</line><line>καλὴν χρυσείην: μέλανες δ' ἀνὰ βότρυες ἦσαν,</line><line>ἑστήκει δὲ κάμαξι διαμπερὲς ἀργυρέῃσιν.</line><line>ἀμφὶ δὲ κυανέην κάπετον, περὶ δ' ἕρκος ἔλασσε</line><line>κασσιτέρου: μία δ' οἴη ἀταρπιτὸς ἦεν ἐπ' αὐτήν,</line><line>τῇ νίσοντο φορῆες ὅτε τρυγόῳεν ἀλωήν.</line><line>παρθενικαὶ δὲ καὶ ἠΐθεοι ἀταλὰ φρονέοντες</line><line>πλεκτοῖς ἐν ταλάροισι φέρον μελιηδέα καρπόν.</line><line>τοῖσιν δ' ἐν μέσσοισι πάϊς φόρμιγγι λιγείῃ</line><line>ἱμερόεν κιθάριζε, λίνον δ' ὑπὸ καλὸν ἄειδε</line><line>λεπταλέῃ φωνῇ: τοὶ δὲ ῥήσσοντες ἁμαρτῇ</line><line>μολπῇ τ' ἰυγμῷ τε ποσὶ σκαίροντες ἕποντο.</line><line>ἐν δ' ἀγέλην ποίησε βοῶν ὀρθοκραιράων:</line><line>αἳ δὲ βόες χρυσοῖο τετεύχατο κασσιτέρου τε,</line><line>μυκηθμῷ δ' ἀπὸ κόπρου ἐπεσσεύοντο νομὸν δὲ</line><line>πὰρ ποταμὸν κελάδοντα, παρὰ ῥοδανὸν δονακῆα.</line><line>χρύσειοι δὲ νομῆες ἅμ' ἐστιχόωντο βόεσσι</line><line>τέσσαρες, ἐννέα δέ σφι κύνες πόδας ἀργοὶ ἕποντο.</line><line>σμερδαλέω δὲ λέοντε δύ' ἐν πρώτῃσι βόεσσι</line><line>ταῦρον ἐρύγμηλον ἐχέτην: ὃ δὲ μακρὰ μεμυκὼς</line><line>ἕλκετο: τὸν δὲ κύνες μετεκίαθον ἠδ' αἰζηοί.</line><line>τὼ μὲν ἀναρρήξαντε βοὸς μεγάλοιο βοείην</line><line>ἔγκατα καὶ μέλαν αἷμα λαφύσσετον: οἳ δὲ νομῆες</line><line>αὔτως ἐνδίεσαν ταχέας κύνας ὀτρύνοντες.</line><line>οἳ δ' ἤτοι δακέειν μὲν ἀπετρωπῶντο λεόντων,</line><line>ἱστάμενοι δὲ μάλ' ἐγγὺς ὑλάκτεον ἔκ τ' ἀλέοντο.</line><line>ἐν δὲ νομὸν ποίησε περικλυτὸς ἀμφιγυήεις</line><line>ἐν καλῇ βήσσῃ μέγαν οἰῶν ἀργεννάων,</line><line>σταθμούς τε κλισίας τε κατηρεφέας ἰδὲ σηκούς.</line><line>ἐν δὲ χορὸν ποίκιλλε περικλυτὸς ἀμφιγυήεις,</line><line>τῷ ἴκελον οἷόν ποτ' ἐνὶ Κνωσῷ εὐρείῃ</line><line>Δαίδαλος ἤσκησεν καλλιπλοκάμῳ Ἀριάδνῃ.</line><line>ἔνθα μὲν ἠΐθεοι καὶ παρθένοι ἀλφεσίβοιαι</line><line>ὀρχεῦντ' ἀλλήλων ἐπὶ καρπῷ χεῖρας ἔχοντες.</line><line>τῶν δ' αἳ μὲν λεπτὰς ὀθόνας ἔχον, οἳ δὲ χιτῶνας</line><line>εἵατ' ἐϋννήτους, ἦκα στίλβοντας ἐλαίῳ:</line><line>καί ῥ' αἳ μὲν καλὰς στεφάνας ἔχον, οἳ δὲ μαχαίρας</line><line>εἶχον χρυσείας ἐξ ἀργυρέων τελαμώνων.</line><line>οἳ δ' ὁτὲ μὲν θρέξασκον ἐπισταμένοισι πόδεσσι</line><line>ῥεῖα μάλ', ὡς ὅτε τις τροχὸν ἄρμενον ἐν παλάμῃσιν</line><line>ἑζόμενος κεραμεὺς πειρήσεται, αἴ κε θέῃσιν:</line><line>ἄλλοτε δ' αὖ θρέξασκον ἐπὶ στίχας ἀλλήλοισι.</line><line>πολλὸς δ' ἱμερόεντα χορὸν περιίσταθ' ὅμιλος</line><line>τερπόμενοι:</line><line>δοιὼ δὲ κυβιστητῆρε κατ' αὐτοὺς</line><line>μολπῆς ἐξάρχοντες ἐδίνευον κατὰ μέσσους.</line><line>ἐν δ' ἐτίθει ποταμοῖο μέγα σθένος Ὠκεανοῖο</line><line>ἄντυγα πὰρ πυμάτην σάκεος πύκα ποιητοῖο.</line><line>αὐτὰρ ἐπεὶ δὴ τεῦξε σάκος μέγα τε στιβαρόν τε,</line><line>τεῦξ' ἄρα οἱ θώρηκα φαεινότερον πυρὸς αὐγῆς,</line><line>τεῦξε δέ οἱ κόρυθα βριαρὴν κροτάφοις ἀραρυῖαν</line><line>καλὴν δαιδαλέην, ἐπὶ δὲ χρύσεον λόφον ἧκε,</line><line>τεῦξε δέ οἱ κνημῖδας ἑανοῦ κασσιτέροιο.</line><line>αὐτὰρ ἐπεὶ πάνθ' ὅπλα κάμε κλυτὸς ἀμφιγυήεις,</line><line>μητρὸς Ἀχιλλῆος θῆκε προπάροιθεν ἀείρας.</line><line>ἣ δ' ἴρηξ ὣς ἆλτο κατ' Οὐλύμπου νιφόεντος</line><line>τεύχεα μαρμαίροντα παρ' Ἡφαίστοιο φέρουσα.</line><line>Ἠὼς μὲν κροκόπεπλος ἀπ' Ὠκεανοῖο ῥοάων</line><line>ὄρνυθ', ἵν' ἀθανάτοισι φόως φέροι ἠδὲ βροτοῖσιν:</line><line>ἣ δ' ἐς νῆας ἵκανε θεοῦ πάρα δῶρα φέρουσα.</line><line>εὗρε δὲ Πατρόκλῳ περικείμενον ὃν φίλον υἱὸν</line><line>κλαίοντα λιγέως: πολέες δ' ἀμφ' αὐτὸν ἑταῖροι</line><line>μύρονθ': ἣ δ' ἐν τοῖσι παρίστατο δῖα θεάων,</line><line>ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:</line><line>τέκνον ἐμὸν τοῦτον μὲν ἐάσομεν ἀχνύμενοί περ</line><line>κεῖσθαι, ἐπεὶ δὴ πρῶτα θεῶν ἰότητι δαμάσθη:</line><line>τύνη δ' Ἡφαίστοιο πάρα κλυτὰ τεύχεα δέξο</line><line>καλὰ μάλ', οἷ' οὔ πώ τις ἀνὴρ ὤμοισι φόρησεν.</line><line>ὡς ἄρα φωνήσασα θεὰ κατὰ τεύχε' ἔθηκε</line><line>πρόσθεν Ἀχιλλῆος: τὰ δ' ἀνέβραχε δαίδαλα πάντα.</line><line>Μυρμιδόνας δ' ἄρα πάντας ἕλε τρόμος, οὐδέ τις ἔτλη</line><line>ἄντην εἰσιδέειν, ἀλλ' ἔτρεσαν. αὐτὰρ Ἀχιλλεὺς</line><line>ὡς εἶδ', ὥς μιν μᾶλλον ἔδυ χόλος, ἐν δέ οἱ ὄσσε</line><line>δεινὸν ὑπὸ βλεφάρων ὡς εἰ σέλας ἐξεφάανθεν:</line><line>τέρπετο δ' ἐν χείρεσσιν ἔχων θεοῦ ἀγλαὰ δῶρα.</line><line>αὐτὰρ ἐπεὶ φρεσὶν ᾗσι τετάρπετο δαίδαλα λεύσσων</line><line>αὐτίκα μητέρα ἣν ἔπεα πτερόεντα προσηύδα:</line><line>μῆτερ ἐμὴ τὰ μὲν ὅπλα θεὸς πόρεν οἷ' ἐπιεικὲς</line><line>ἔργ' ἔμεν ἀθανάτων, μὴ δὲ βροτὸν ἄνδρα τελέσσαι.</line><line>νῦν δ' ἤτοι μὲν ἐγὼ θωρήξομαι: ἀλλὰ μάλ' αἰνῶς</line><line>δείδω μή μοι τόφρα Μενοιτίου ἄλκιμον υἱὸν</line><line>μυῖαι καδδῦσαι κατὰ χαλκοτύπους ὠτειλὰς</line><line>εὐλὰς ἐγγείνωνται, ἀεικίσσωσι δὲ νεκρόν,</line><line>ἐκ δ' αἰὼν πέφαται, κατὰ δὲ χρόα πάντα σαπήῃ.</line><line>τὸν δ' ἠμείβετ' ἔπειτα θεὰ Θέτις ἀργυρόπεζα:</line><line>τέκνον μή τοι ταῦτα μετὰ φρεσὶ σῇσι μελόντων.</line><line>τῷ μὲν ἐγὼ πειρήσω ἀλαλκεῖν ἄγρια φῦλα</line><line>μυίας, αἵ ῥά τε φῶτας ἀρηϊφάτους κατέδουσιν:</line><line>ἤν περ γὰρ κεῖταί γε τελεσφόρον εἰς ἐνιαυτόν,</line><line>αἰεὶ τῷ γ' ἔσται χρὼς ἔμπεδος, ἢ καὶ ἀρείων.</line><line>ἀλλὰ σύ γ' εἰς ἀγορὴν καλέσας ἥρωας Ἀχαιοὺς</line><line>μῆνιν ἀποειπὼν Ἀγαμέμνονι ποιμένι λαῶν</line><line>αἶψα μάλ' ἐς πόλεμον θωρήσσεο, δύσεο δ' ἀλκήν.</line><line>ὣς ἄρα φωνήσασα μένος πολυθαρσὲς ἐνῆκε,</line><line>Πατρόκλῳ δ' αὖτ' ἀμβροσίην καὶ νέκταρ ἐρυθρὸν</line><line>στάξε κατὰ ῥινῶν, ἵνα οἱ χρὼς ἔμπεδος εἴη.</line><line>αὐτὰρ ὃ βῆ παρὰ θῖνα θαλάσσης δῖος Ἀχιλλεὺς</line><line>σμερδαλέα ἰάχων, ὦρσεν δ' ἥρωας Ἀχαιούς.</line><line>καί ῥ' οἵ περ τὸ πάρος γε νεῶν ἐν ἀγῶνι μένεσκον</line><line>οἵ τε κυβερνῆται καὶ ἔχον οἰήϊα νηῶν</line><line>καὶ ταμίαι παρὰ νηυσὶν ἔσαν σίτοιο δοτῆρες,</line><line>καὶ μὴν οἳ τότε γ' εἰς ἀγορὴν ἴσαν, οὕνεκ' Ἀχιλλεὺς</line><line>ἐξεφάνη, δηρὸν δὲ μάχης ἐπέπαυτ' ἀλεγεινῆς.</line><line>τὼ δὲ δύω σκάζοντε βάτην Ἄρεος θεράποντε</line><line>Τυδεΐδης τε μενεπτόλεμος καὶ δῖος Ὀδυσσεὺς</line><line>ἔγχει ἐρειδομένω: ἔτι γὰρ ἔχον ἕλκεα λυγρά:</line><line>κὰδ δὲ μετὰ πρώτῃ ἀγορῇ ἵζοντο κιόντες.</line><line>αὐτὰρ ὃ δεύτατος ἦλθεν ἄναξ ἀνδρῶν Ἀγαμέμνων</line><line>ἕλκος ἔχων: καὶ γὰρ τὸν ἐνὶ κρατερῇ ὑσμίνῃ</line><line>οὖτα Κόων Ἀντηνορίδης χαλκήρεϊ δουρί.</line><line>αὐτὰρ ἐπεὶ δὴ πάντες ἀολλίσθησαν Ἀχαιοί,</line><line>τοῖσι δ' ἀνιστάμενος μετέφη πόδας ὠκὺς Ἀχιλλεύς:</line><line>Ἀτρεΐδη ἦ ἄρ τι τόδ' ἀμφοτέροισιν ἄρειον</line><line>ἔπλετο σοὶ καὶ ἐμοί, ὅ τε νῶΐ περ ἀχνυμένω κῆρ</line><line>θυμοβόρῳ ἔριδι μενεήναμεν εἵνεκα κούρης;</line><line>τὴν ὄφελ' ἐν νήεσσι κατακτάμεν Ἄρτεμις ἰῷ</line><line>ἤματι τῷ ὅτ' ἐγὼν ἑλόμην Λυρνησσὸν ὀλέσσας:</line><line>τώ κ' οὐ τόσσοι Ἀχαιοὶ ὀδὰξ ἕλον ἄσπετον οὖδας</line><line>δυσμενέων ὑπὸ χερσὶν ἐμεῦ ἀπομηνίσαντος.</line><line>Ἕκτορι μὲν καὶ Τρωσὶ τὸ κέρδιον: αὐτὰρ Ἀχαιοὺς</line><line>δηρὸν ἐμῆς καὶ σῆς ἔριδος μνήσεσθαι ὀΐω.</line><line>ἀλλὰ τὰ μὲν προτετύχθαι ἐάσομεν ἀχνύμενοί περ</line><line>θυμὸν ἐνὶ στήθεσσι φίλον δαμάσαντες ἀνάγκῃ:</line><line>νῦν δ' ἤτοι μὲν ἐγὼ παύω χόλον, οὐδέ τί με χρὴ</line><line>ἀσκελέως αἰεὶ μενεαινέμεν: ἀλλ' ἄγε θᾶσσον</line><line>ὄτρυνον πόλεμον δὲ κάρη κομόωντας Ἀχαιούς,</line><line>ὄφρ' ἔτι καὶ Τρώων πειρήσομαι ἀντίον ἐλθὼν</line><line>αἴ κ' ἐθέλωσ' ἐπὶ νηυσὶν ἰαύειν: ἀλλά τιν' οἴω</line><line>ἀσπασίως αὐτῶν γόνυ κάμψειν, ὅς κε φύγῃσι</line><line>δηΐου ἐκ πολέμοιο ὑπ' ἔγχεος ἡμετέροιο.</line><line>ὣς ἔφαθ', οἳ δ' ἐχάρησαν ἐϋκνήμιδες Ἀχαιοὶ</line><line>μῆνιν ἀπειπόντος μεγαθύμου Πηλεΐωνος.</line><line>τοῖσι δὲ καὶ μετέειπεν ἄναξ ἀνδρῶν Ἀγαμέμνων</line><line>αὐτόθεν ἐξ ἕδρης, οὐδ' ἐν μέσσοισιν ἀναστάς:</line><line>ὦ φίλοι ἥρωες Δαναοὶ θεράποντες Ἄρηος</line><line>ἑσταότος μὲν καλὸν ἀκούειν, οὐδὲ ἔοικεν</line><line>ὑββάλλειν: χαλεπὸν γὰρ ἐπισταμένῳ περ ἐόντι.</line><line>ἀνδρῶν δ' ἐν πολλῷ ὁμάδῳ πῶς κέν τις ἀκούσαι</line><line>ἢ εἴποι; βλάβεται δὲ λιγύς περ ἐὼν ἀγορητής.</line><line>Πηλεΐδῃ μὲν ἐγὼν ἐνδείξομαι: αὐτὰρ οἱ ἄλλοι</line><line>σύνθεσθ' Ἀργεῖοι, μῦθόν τ' εὖ γνῶτε ἕκαστος.</line><line>πολλάκι δή μοι τοῦτον Ἀχαιοὶ μῦθον ἔειπον</line><line>καί τέ με νεικείεσκον: ἐγὼ δ' οὐκ αἴτιός εἰμι,</line><line>ἀλλὰ Ζεὺς καὶ Μοῖρα καὶ ἠεροφοῖτις Ἐρινύς,</line><line>οἵ τέ μοι εἰν ἀγορῇ φρεσὶν ἔμβαλον ἄγριον ἄτην,</line><line>ἤματι τῷ ὅτ' Ἀχιλλῆος γέρας αὐτὸς ἀπηύρων.</line><line>ἀλλὰ τί κεν ῥέξαιμι; θεὸς διὰ πάντα τελευτᾷ.</line><line>πρέσβα Διὸς θυγάτηρ Ἄτη, ἣ πάντας ἀᾶται,</line><line>οὐλομένη: τῇ μέν θ' ἁπαλοὶ πόδες: οὐ γὰρ ἐπ' οὔδει</line><line>πίλναται, ἀλλ' ἄρα ἥ γε κατ' ἀνδρῶν κράατα βαίνει</line><line>βλάπτουσ' ἀνθρώπους: κατὰ δ' οὖν ἕτερόν γε πέδησε.</line><line>καὶ γὰρ δή νύ ποτε Ζεὺς ἄσατο, τόν περ ἄριστον</line><line>ἀνδρῶν ἠδὲ θεῶν φασ' ἔμμεναι: ἀλλ' ἄρα καὶ τὸν</line><line>Ἥρη θῆλυς ἐοῦσα δολοφροσύνῃς ἀπάτησεν,</line><line>ἤματι τῷ ὅτ' ἔμελλε βίην Ἡρακληείην</line><line>Ἀλκμήνη τέξεσθαι ἐϋστεφάνῳ ἐνὶ Θήβῃ.</line><line>ἤτοι ὅ γ' εὐχόμενος μετέφη πάντεσσι θεοῖσι:</line><line>κέκλυτέ μευ πάντές τε θεοὶ πᾶσαί τε θέαιναι,</line><line>ὄφρ' εἴπω τά με θυμὸς ἐνὶ στήθεσσιν ἀνώγει.</line><line>σήμερον ἄνδρα φόως δὲ μογοστόκος Εἰλείθυια</line><line>ἐκφανεῖ, ὃς πάντεσσι περικτιόνεσσιν ἀνάξει,</line><line>τῶν ἀνδρῶν γενεῆς οἵ θ' αἵματος ἐξ ἐμεῦ εἰσί.</line><line>τὸν δὲ δολοφρονέουσα προσηύδα πότνια Ἥρη:</line><line>ψευστήσεις, οὐδ' αὖτε τέλος μύθῳ ἐπιθήσεις.</line><line>εἰ δ' ἄγε νῦν μοι ὄμοσσον Ὀλύμπιε καρτερὸν ὅρκον,</line><line>ἦ μὲν τὸν πάντεσσι περικτιόνεσσιν ἀνάξειν</line><line>ὅς κεν ἐπ' ἤματι τῷδε πέσῃ μετὰ ποσσὶ γυναικὸς</line><line>τῶν ἀνδρῶν οἳ σῆς ἐξ αἵματός εἰσι γενέθλης.</line><line>ὣς ἔφατο: Ζεὺς δ' οὔ τι δολοφροσύνην ἐνόησεν,</line><line>ἀλλ' ὄμοσεν μέγαν ὅρκον, ἔπειτα δὲ πολλὸν ἀάσθη.</line><line>Ἥρη δ' ἀΐξασα λίπεν ῥίον Οὐλύμποιο,</line><line>καρπαλίμως δ' ἵκετ' Ἄργος Ἀχαιικόν, ἔνθ' ἄρα ᾔδη</line><line>ἰφθίμην ἄλοχον Σθενέλου Περσηϊάδαο.</line><line>ἣ δ' ἐκύει φίλον υἱόν, ὃ δ' ἕβδομος ἑστήκει μείς:</line><line>ἐκ δ' ἄγαγε πρὸ φόως δὲ καὶ ἠλιτόμηνον ἐόντα,</line><line>Ἀλκμήνης δ' ἀπέπαυσε τόκον, σχέθε δ' Εἰλειθυίας.</line><line>αὐτὴ δ' ἀγγελέουσα Δία Κρονίωνα προσηύδα:</line><line>Ζεῦ πάτερ ἀργικέραυνε ἔπος τί τοι ἐν φρεσὶ θήσω:</line><line>ἤδη ἀνὴρ γέγον' ἐσθλὸς ὃς Ἀργείοισιν ἀνάξει</line><line>Εὐρυσθεὺς Σθενέλοιο πάϊς Περσηϊάδαο</line><line>σὸν γένος: οὔ οἱ ἀεικὲς ἀνασσέμεν Ἀργείοισιν.</line><line>ὣς φάτο, τὸν δ' ἄχος ὀξὺ κατὰ φρένα τύψε βαθεῖαν:</line><line>αὐτίκα δ' εἷλ' Ἄτην κεφαλῆς λιπαροπλοκάμοιο</line><line>χωόμενος φρεσὶν ᾗσι, καὶ ὤμοσε καρτερὸν ὅρκον</line><line>μή ποτ' ἐς Οὔλυμπόν τε καὶ οὐρανὸν ἀστερόεντα</line><line>αὖτις ἐλεύσεσθαι Ἄτην, ἣ πάντας ἀᾶται.</line><line>ὣς εἰπὼν ἔρριψεν ἀπ' οὐρανοῦ ἀστερόεντος</line><line>χειρὶ περιστρέψας: τάχα δ' ἵκετο ἔργ' ἀνθρώπων.</line><line>τὴν αἰεὶ στενάχεσχ' ὅθ' ἑὸν φίλον υἱὸν ὁρῷτο</line><line>ἔργον ἀεικὲς ἔχοντα ὑπ' Εὐρυσθῆος ἀέθλων.</line><line>ὣς καὶ ἐγών, ὅτε δ' αὖτε μέγας κορυθαίολος Ἕκτωρ</line><line>Ἀργείους ὀλέκεσκεν ἐπὶ πρυμνῇσι νέεσσιν,</line><line>οὐ δυνάμην λελαθέσθ' Ἄτης ᾗ πρῶτον ἀάσθην.</line><line>ἀλλ' ἐπεὶ ἀασάμην καί μευ φρένας ἐξέλετο Ζεύς,</line><line>ἂψ ἐθέλω ἀρέσαι, δόμεναί τ' ἀπερείσι' ἄποινα:</line><line>ἀλλ' ὄρσευ πόλεμον δὲ καὶ ἄλλους ὄρνυθι λαούς.</line><line>δῶρα δ' ἐγὼν ὅδε πάντα παρασχέμεν ὅσσά τοι ἐλθὼν</line><line>χθιζὸς ἐνὶ κλισίῃσιν ὑπέσχετο δῖος Ὀδυσσεύς.</line><line>εἰ δ' ἐθέλεις, ἐπίμεινον ἐπειγόμενός περ Ἄρηος,</line><line>δῶρα δέ τοι θεράποντες ἐμῆς παρὰ νηὸς ἑλόντες</line><line>οἴσουσ', ὄφρα ἴδηαι ὅ τοι μενοεικέα δώσω.</line><line>τὸν δ' ἀπαμειβόμενος προσέφη πόδας ὠκὺς Ἀχιλλεύς:</line><line>Ἀτρεΐδη κύδιστε ἄναξ ἀνδρῶν Ἀγάμεμνον</line><line>δῶρα μὲν αἴ κ' ἐθέλῃσθα παρασχέμεν, ὡς ἐπιεικές,</line><line>ἤ τ' ἐχέμεν παρὰ σοί: νῦν δὲ μνησώμεθα χάρμης</line><line>αἶψα μάλ': οὐ γὰρ χρὴ κλοτοπεύειν ἐνθάδ' ἐόντας</line><line>οὐδὲ διατρίβειν: ἔτι γὰρ μέγα ἔργον ἄρεκτον:</line><line>ὥς κέ τις αὖτ' Ἀχιλῆα μετὰ πρώτοισιν ἴδηται</line><line>ἔγχεϊ χαλκείῳ Τρώων ὀλέκοντα φάλαγγας.</line><line>ὧδέ τις ὑμείων μεμνημένος ἀνδρὶ μαχέσθω.</line><line>τὸν δ' ἀπαμειβόμενος προσέφη πολύμητις Ὀδυσσεύς:</line><line>μὴ δ' οὕτως, ἀγαθός περ ἐών, θεοείκελ' Ἀχιλλεῦ</line><line>νήστιας ὄτρυνε προτὶ Ἴλιον υἷας Ἀχαιῶν</line><line>Τρωσὶ μαχησομένους, ἐπεὶ οὐκ ὀλίγον χρόνον ἔσται</line><line>φύλοπις, εὖτ' ἂν πρῶτον ὁμιλήσωσι φάλαγγες</line><line>ἀνδρῶν, ἐν δὲ θεὸς πνεύσῃ μένος ἀμφοτέροισιν.</line><line>ἀλλὰ πάσασθαι ἄνωχθι θοῇς ἐπὶ νηυσὶν Ἀχαιοὺς</line><line>σίτου καὶ οἴνοιο: τὸ γὰρ μένος ἐστὶ καὶ ἀλκή.</line><line>οὐ γὰρ ἀνὴρ πρόπαν ἦμαρ ἐς ἠέλιον καταδύντα</line><line>ἄκμηνος σίτοιο δυνήσεται ἄντα μάχεσθαι:</line><line>εἴ περ γὰρ θυμῷ γε μενοινάᾳ πολεμίζειν,</line><line>ἀλλά τε λάθρῃ γυῖα βαρύνεται, ἠδὲ κιχάνει</line><line>δίψά τε καὶ λιμός, βλάβεται δέ τε γούνατ' ἰόντι.</line><line>ὃς δέ κ' ἀνὴρ οἴνοιο κορεσσάμενος καὶ ἐδωδῆς</line><line>ἀνδράσι δυσμενέεσσι πανημέριος πολεμίζῃ,</line><line>θαρσαλέον νύ οἱ ἦτορ ἐνὶ φρεσίν, οὐδέ τι γυῖα</line><line>πρὶν κάμνει πρὶν πάντας ἐρωῆσαι πολέμοιο.</line><line>ἀλλ' ἄγε λαὸν μὲν σκέδασον καὶ δεῖπνον ἄνωχθι</line><line>ὅπλεσθαι: τὰ δὲ δῶρα ἄναξ ἀνδρῶν Ἀγαμέμνων</line><line>οἰσέτω ἐς μέσσην ἀγορήν, ἵνα πάντες Ἀχαιοὶ</line><line>ὀφθαλμοῖσιν ἴδωσι, σὺ δὲ φρεσὶ σῇσιν ἰανθῇς.</line><line>ὀμνυέτω δέ τοι ὅρκον ἐν Ἀργείοισιν ἀναστὰς</line><line>μή ποτε τῆς εὐνῆς ἐπιβήμεναι ἠδὲ μιγῆναι:</line><line>ἣ θέμις ἐστὶν ἄναξ ἤ τ' ἀνδρῶν ἤ τε γυναικῶν:</line><line>καὶ δὲ σοὶ αὐτῷ θυμὸς ἐνὶ φρεσὶν ἵλαος ἔστω.</line><line>αὐτὰρ ἔπειτά σε δαιτὶ ἐνὶ κλισίῃς ἀρεσάσθω</line><line>πιείρῃ, ἵνα μή τι δίκης ἐπιδευὲς ἔχῃσθα.</line><line>Ἀτρεΐδη σὺ δ' ἔπειτα δικαιότερος καὶ ἐπ' ἄλλῳ</line><line>ἔσσεαι. οὐ μὲν γάρ τι νεμεσσητὸν βασιλῆα</line><line>ἄνδρ' ἀπαρέσσασθαι ὅτε τις πρότερος χαλεπήνῃ.</line><line>τὸν δ' αὖτε προσέειπεν ἄναξ ἀνδρῶν Ἀγαμέμνων:</line><line>χαίρω σεῦ Λαερτιάδη τὸν μῦθον ἀκούσας:</line><line>ἐν μοίρῃ γὰρ πάντα διίκεο καὶ κατέλεξας.</line><line>ταῦτα δ' ἐγὼν ἐθέλω ὀμόσαι, κέλεται δέ με θυμός,</line><line>οὐδ' ἐπιορκήσω πρὸς δαίμονος. αὐτὰρ Ἀχιλλεὺς</line><line>μιμνέτω αὐτόθι τεῖος ἐπειγόμενός περ Ἄρηος:</line><line>μίμνετε δ' ἄλλοι πάντες ἀολλέες, ὄφρά κε δῶρα</line><line>ἐκ κλισίης ἔλθῃσι καὶ ὅρκια πιστὰ τάμωμεν.</line><line>σοὶ δ' αὐτῷ τόδ' ἐγὼν ἐπιτέλλομαι ἠδὲ κελεύω:</line><line>κρινάμενος κούρητας ἀριστῆας Παναχαιῶν</line><line>δῶρα ἐμῆς παρὰ νηὸς ἐνεικέμεν, ὅσσ' Ἀχιλῆϊ</line><line>χθιζὸν ὑπέστημεν δώσειν, ἀγέμεν τε γυναῖκας.</line><line>Ταλθύβιος δέ μοι ὦκα κατὰ στρατὸν εὐρὺν Ἀχαιῶν</line><line>κάπρον ἑτοιμασάτω ταμέειν Διί τ' Ἠελίῳ τε.</line><line>τὸν δ' ἀπαμειβόμενος προσέφη πόδας ὠκὺς Ἀχιλλεύς:</line><line>Ἀτρεΐδη κύδιστε ἄναξ ἀνδρῶν Ἀγάμεμνον</line><line>ἄλλοτέ περ καὶ μᾶλλον ὀφέλλετε ταῦτα πένεσθαι,</line><line>ὁππότε τις μεταπαυσωλὴ πολέμοιο γένηται</line><line>καὶ μένος οὐ τόσον ᾖσιν ἐνὶ στήθεσσιν ἐμοῖσι.</line><line>νῦν δ' οἳ μὲν κέαται δεδαϊγμένοι, οὓς ἐδάμασσεν</line><line>Ἕκτωρ Πριαμίδης, ὅτε οἱ Ζεὺς κῦδος ἔδωκεν,</line><line>ὑμεῖς δ' ἐς βρωτὺν ὀτρύνετον: ἦ τ' ἂν ἔγωγε</line><line>νῦν μὲν ἀνώγοιμι πτολεμίζειν υἷας Ἀχαιῶν</line><line>νήστιας ἀκμήνους, ἅμα δ' ἠελίῳ καταδύντι</line><line>τεύξεσθαι μέγα δόρπον, ἐπὴν τεισαίμεθα λώβην.</line><line>πρὶν δ' οὔ πως ἂν ἔμοιγε φίλον κατὰ λαιμὸν ἰείη</line><line>οὐ πόσις οὐδὲ βρῶσις ἑταίρου τεθνηῶτος</line><line>ὅς μοι ἐνὶ κλισίῃ δεδαϊγμένος ὀξέϊ χαλκῷ</line><line>κεῖται ἀνὰ πρόθυρον τετραμμένος, ἀμφὶ δ' ἑταῖροι</line><line>μύρονται: τό μοι οὔ τι μετὰ φρεσὶ ταῦτα μέμηλεν,</line><line>ἀλλὰ φόνος τε καὶ αἷμα καὶ ἀργαλέος στόνος ἀνδρῶν.</line><line>τὸν δ' ἀπαμειβόμενος προσέφη πολύμητις Ὀδυσσεύς:</line><line>ὦ Ἀχιλεῦ Πηλῆος υἱὲ μέγα φέρτατ' Ἀχαιῶν,</line><line>κρείσσων εἰς ἐμέθεν καὶ φέρτερος οὐκ ὀλίγον περ</line><line>ἔγχει, ἐγὼ δέ κε σεῖο νοήματί γε προβαλοίμην</line><line>πολλόν, ἐπεὶ πρότερος γενόμην καὶ πλείονα οἶδα.</line><line>τώ τοι ἐπιτλήτω κραδίη μύθοισιν ἐμοῖσιν.</line><line>αἶψά τε φυλόπιδος πέλεται κόρος ἀνθρώποισιν,</line><line>ἧς τε πλείστην μὲν καλάμην χθονὶ χαλκὸς ἔχευεν,</line><line>ἄμητος δ' ὀλίγιστος, ἐπὴν κλίνῃσι τάλαντα</line><line>Ζεύς, ὅς τ' ἀνθρώπων ταμίης πολέμοιο τέτυκται.</line><line>γαστέρι δ' οὔ πως ἔστι νέκυν πενθῆσαι Ἀχαιούς:</line><line>λίην γὰρ πολλοὶ καὶ ἐπήτριμοι ἤματα πάντα</line><line>πίπτουσιν: πότε κέν τις ἀναπνεύσειε πόνοιο;</line><line>ἀλλὰ χρὴ τὸν μὲν καταθάπτειν ὅς κε θάνῃσι</line><line>νηλέα θυμὸν ἔχοντας ἐπ' ἤματι δακρύσαντας:</line><line>ὅσσοι δ' ἂν πολέμοιο περὶ στυγεροῖο λίπωνται</line><line>μεμνῆσθαι πόσιος καὶ ἐδητύος, ὄφρ' ἔτι μᾶλλον</line><line>ἀνδράσι δυσμενέεσσι μαχώμεθα νωλεμὲς αἰεὶ</line><line>ἑσσάμενοι χροῒ χαλκὸν ἀτειρέα. μηδέ τις ἄλλην</line><line>λαῶν ὀτρυντὺν ποτιδέγμενος ἰσχαναάσθω:</line><line>ἥδε γὰρ ὀτρυντὺς κακὸν ἔσσεται ὅς κε λίπηται</line><line>νηυσὶν ἐπ' Ἀργείων: ἀλλ' ἀθρόοι ὁρμηθέντες</line><line>Τρωσὶν ἐφ' ἱπποδάμοισιν ἐγείρομεν ὀξὺν Ἄρηα.</line><line>ἦ, καὶ Νέστορος υἷας ὀπάσσατο κυδαλίμοιο</line><line>Φυλεΐδην τε Μέγητα Θόαντά τε Μηριόνην τε</line><line>καὶ Κρειοντιάδην Λυκομήδεα καὶ Μελάνιππον:</line><line>βὰν δ' ἴμεν ἐς κλισίην Ἀγαμέμνονος Ἀτρεΐδαο.</line><line>αὐτίκ' ἔπειθ' ἅμα μῦθος ἔην, τετέλεστο δὲ ἔργον:</line><line>ἑπτὰ μὲν ἐκ κλισίης τρίποδας φέρον, οὕς οἱ ὑπέστη,</line><line>αἴθωνας δὲ λέβητας ἐείκοσι, δώδεκα δ' ἵππους:</line><line>ἐκ δ' ἄγον αἶψα γυναῖκας ἀμύμονα ἔργα ἰδυίας</line><line>ἕπτ', ἀτὰρ ὀγδοάτην Βρισηΐδα καλλιπάρῃον.</line><line>χρυσοῦ δὲ στήσας Ὀδυσεὺς δέκα πάντα τάλαντα</line><line>ἦρχ', ἅμα δ' ἄλλοι δῶρα φέρον κούρητες Ἀχαιῶν.</line><line>καὶ τὰ μὲν ἐν μέσσῃ ἀγορῇ θέσαν, ἂν δ' Ἀγαμέμνων</line><line>ἵστατο: Ταλθύβιος δὲ θεῷ ἐναλίγκιος αὐδὴν</line><line>κάπρον ἔχων ἐν χερσὶ παρίστατο ποιμένι λαῶν.</line><line>Ἀτρεΐδης δὲ ἐρυσσάμενος χείρεσσι μάχαιραν,</line><line>ἥ οἱ πὰρ ξίφεος μέγα κουλεὸν αἰὲν ἄωρτο,</line><line>κάπρου ἀπὸ τρίχας ἀρξάμενος Διὶ χεῖρας ἀνασχὼν</line><line>εὔχετο: τοὶ δ' ἄρα πάντες ἐπ' αὐτόφιν εἵατο σιγῇ</line><line>Ἀργεῖοι κατὰ μοῖραν ἀκούοντες βασιλῆος.</line><line>εὐξάμενος δ' ἄρα εἶπεν ἰδὼν εἰς οὐρανὸν εὐρύν:</line><line>ἴστω νῦν Ζεὺς πρῶτα θεῶν ὕπατος καὶ ἄριστος</line><line>Γῆ τε καὶ Ἠέλιος καὶ Ἐρινύες, αἵ θ' ὑπὸ γαῖαν</line><line>ἀνθρώπους τίνυνται, ὅτις κ' ἐπίορκον ὀμόσσῃ,</line><line>μὴ μὲν ἐγὼ κούρῃ Βρισηΐδι χεῖρ' ἐπένεικα,</line><line>οὔτ' εὐνῆς πρόφασιν κεχρημένος οὔτέ τευ ἄλλου.</line><line>ἀλλ' ἔμεν' ἀπροτίμαστος ἐνὶ κλισίῃσιν ἐμῇσιν.</line><line>εἰ δέ τι τῶνδ' ἐπίορκον ἐμοὶ θεοὶ ἄλγεα δοῖεν</line><line>πολλὰ μάλ', ὅσσα διδοῦσιν ὅτίς σφ' ἀλίτηται ὀμόσσας.</line><line>ἦ, καὶ ἀπὸ στόμαχον κάπρου τάμε νηλέϊ χαλκῷ.</line><line>τὸν μὲν Ταλθύβιος πολιῆς ἁλὸς ἐς μέγα λαῖτμα</line><line>ῥῖψ' ἐπιδινήσας βόσιν ἰχθύσιν: αὐτὰρ Ἀχιλλεὺς</line><line>ἀνστὰς Ἀργείοισι φιλοπτολέμοισι μετηύδα:</line><line>Ζεῦ πάτερ ἦ μεγάλας ἄτας ἄνδρεσσι διδοῖσθα:</line><line>οὐκ ἂν δή ποτε θυμὸν ἐνὶ στήθεσσιν ἐμοῖσιν</line><line>Ἀτρεΐδης ὤρινε διαμπερές, οὐδέ κε κούρην</line><line>ἦγεν ἐμεῦ ἀέκοντος ἀμήχανος: ἀλλά ποθι Ζεὺς</line><line>ἤθελ' Ἀχαιοῖσιν θάνατον πολέεσσι γενέσθαι.</line><line>νῦν δ' ἔρχεσθ' ἐπὶ δεῖπνον, ἵνα ξυνάγωμεν Ἄρηα.</line><line>ὣς ἄρ' ἐφώνησεν, λῦσεν δ' ἀγορὴν αἰψηρήν.</line><line>οἳ μὲν ἄρ' ἐσκίδναντο ἑὴν ἐπὶ νῆα ἕκαστος,</line><line>δῶρα δὲ Μυρμιδόνες μεγαλήτορες ἀμφεπένοντο,</line><line>βὰν δ' ἐπὶ νῆα φέροντες Ἀχιλλῆος θείοιο.</line><line>καὶ τὰ μὲν ἐν κλισίῃσι θέσαν, κάθισαν δὲ γυναῖκας,</line><line>ἵππους δ' εἰς ἀγέλην ἔλασαν θεράποντες ἀγαυοί.</line><line>Βρισηῒς δ' ἄρ' ἔπειτ' ἰκέλη χρυσέῃ Ἀφροδίτῃ</line><line>ὡς ἴδε Πάτροκλον δεδαϊγμένον ὀξέϊ χαλκῷ,</line><line>ἀμφ' αὐτῷ χυμένη λίγ' ἐκώκυε, χερσὶ δ' ἄμυσσε</line><line>στήθεά τ' ἠδ' ἁπαλὴν δειρὴν ἰδὲ καλὰ πρόσωπα.</line><line>εἶπε δ' ἄρα κλαίουσα γυνὴ ἐϊκυῖα θεῇσι:</line><line>Πάτροκλέ μοι δειλῇ πλεῖστον κεχαρισμένε θυμῷ</line><line>ζωὸν μέν σε ἔλειπον ἐγὼ κλισίηθεν ἰοῦσα,</line><line>νῦν δέ σε τεθνηῶτα κιχάνομαι ὄρχαμε λαῶν</line><line>ἂψ ἀνιοῦσ': ὥς μοι δέχεται κακὸν ἐκ κακοῦ αἰεί.</line><line>ἄνδρα μὲν ᾧ ἔδοσάν με πατὴρ καὶ πότνια μήτηρ</line><line>εἶδον πρὸ πτόλιος δεδαϊγμένον ὀξέϊ χαλκῷ,</line><line>τρεῖς τε κασιγνήτους, τούς μοι μία γείνατο μήτηρ,</line><line>κηδείους, οἳ πάντες ὀλέθριον ἦμαρ ἐπέσπον.</line><line>οὐδὲ μὲν οὐδέ μ' ἔασκες, ὅτ' ἄνδρ' ἐμὸν ὠκὺς Ἀχιλλεὺς</line><line>ἔκτεινεν, πέρσεν δὲ πόλιν θείοιο Μύνητος,</line><line>κλαίειν, ἀλλά μ' ἔφασκες Ἀχιλλῆος θείοιο</line><line>κουριδίην ἄλοχον θήσειν, ἄξειν τ' ἐνὶ νηυσὶν</line><line>ἐς Φθίην, δαίσειν δὲ γάμον μετὰ Μυρμιδόνεσσι.</line><line>τώ σ' ἄμοτον κλαίω τεθνηότα μείλιχον αἰεί.</line><line>ὣς ἔφατο κλαίουσ', ἐπὶ δὲ στενάχοντο γυναῖκες</line><line>Πάτροκλον πρόφασιν, σφῶν δ' αὐτῶν κήδε' ἑκάστη.</line><line>αὐτὸν δ' ἀμφὶ γέροντες Ἀχαιῶν ἠγερέθοντο</line><line>λισσόμενοι δειπνῆσαι: ὃ δ' ἠρνεῖτο στεναχίζων:</line><line>λίσσομαι, εἴ τις ἔμοιγε φίλων ἐπιπείθεθ' ἑταίρων,</line><line>μή με πρὶν σίτοιο κελεύετε μηδὲ ποτῆτος</line><line>ἄσασθαι φίλον ἦτορ, ἐπεί μ' ἄχος αἰνὸν ἱκάνει:</line><line>δύντα δ' ἐς ἠέλιον μενέω καὶ τλήσομαι ἔμπης.</line><line>ὣς εἰπὼν ἄλλους μὲν ἀπεσκέδασεν βασιλῆας,</line><line>δοιὼ δ' Ἀτρεΐδα μενέτην καὶ δῖος Ὀδυσσεὺς</line><line>Νέστωρ Ἰδομενεύς τε γέρων θ' ἱππηλάτα Φοῖνιξ</line><line>τέρποντες πυκινῶς ἀκαχήμενον: οὐδέ τι θυμῷ</line><line>τέρπετο, πρὶν πολέμου στόμα δύμεναι αἱματόεντος.</line><line>μνησάμενος δ' ἁδινῶς ἀνενείκατο φώνησέν τε:</line><line>ἦ ῥά νύ μοί ποτε καὶ σὺ δυσάμμορε φίλταθ' ἑταίρων</line><line>αὐτὸς ἐνὶ κλισίῃ λαρὸν παρὰ δεῖπνον ἔθηκας</line><line>αἶψα καὶ ὀτραλέως, ὁπότε σπερχοίατ' Ἀχαιοὶ</line><line>Τρωσὶν ἐφ' ἱπποδάμοισι φέρειν πολύδακρυν Ἄρηα.</line><line>νῦν δὲ σὺ μὲν κεῖσαι δεδαϊγμένος, αὐτὰρ ἐμὸν κῆρ</line><line>ἄκμηνον πόσιος καὶ ἐδητύος ἔνδον ἐόντων</line><line>σῇ ποθῇ: οὐ μὲν γάρ τι κακώτερον ἄλλο πάθοιμι,</line><line>οὐδ' εἴ κεν τοῦ πατρὸς ἀποφθιμένοιο πυθοίμην,</line><line>ὅς που νῦν Φθίηφι τέρεν κατὰ δάκρυον εἴβει</line><line>χήτεϊ τοιοῦδ' υἷος: ὃ δ' ἀλλοδαπῷ ἐνὶ δήμῳ</line><line>εἵνεκα ῥιγεδανῆς Ἑλένης Τρωσὶν πολεμίζω:</line><line>ἠὲ τὸν ὃς Σκύρῳ μοι ἔνι τρέφεται φίλος υἱός,</line><line>εἴ που ἔτι ζώει γε Νεοπτόλεμος θεοειδής.</line><line>πρὶν μὲν γάρ μοι θυμὸς ἐνὶ στήθεσσιν ἐώλπει</line><line>οἶον ἐμὲ φθίσεσθαι ἀπ' Ἄργεος ἱπποβότοιο</line><line>αὐτοῦ ἐνὶ Τροίῃ, σὲ δέ τε Φθίην δὲ νέεσθαι,</line><line>ὡς ἄν μοι τὸν παῖδα θοῇ ἐνὶ νηῒ μελαίνῃ</line><line>Σκυρόθεν ἐξαγάγοις καί οἱ δείξειας ἕκαστα</line><line>κτῆσιν ἐμὴν δμῶάς τε καὶ ὑψερεφὲς μέγα δῶμα.</line><line>ἤδη γὰρ Πηλῆά γ' ὀΐομαι ἢ κατὰ πάμπαν</line><line>τεθνάμεν, ἤ που τυτθὸν ἔτι ζώοντ' ἀκάχησθαι</line><line>γήραΐ τε στυγερῷ καὶ ἐμὴν ποτιδέγμενον αἰεὶ</line><line>λυγρὴν ἀγγελίην, ὅτ' ἀποφθιμένοιο πύθηται.</line><line>ὣς ἔφατο κλαίων, ἐπὶ δὲ στενάχοντο γέροντες,</line><line>μνησάμενοι τὰ ἕκαστος ἐνὶ μεγάροισιν ἔλειπον:</line><line>μυρομένους δ' ἄρα τούς γε ἰδὼν ἐλέησε Κρονίων,</line><line>αἶψα δ' Ἀθηναίην ἔπεα πτερόεντα προσηύδα:</line><line>τέκνον ἐμόν, δὴ πάμπαν ἀποίχεαι ἀνδρὸς ἑῆος.</line><line>ἦ νύ τοι οὐκέτι πάγχυ μετὰ φρεσὶ μέμβλετ' Ἀχιλλεύς;</line><line>κεῖνος ὅ γε προπάροιθε νεῶν ὀρθοκραιράων</line><line>ἧσται ὀδυρόμενος ἕταρον φίλον: οἳ δὲ δὴ ἄλλοι</line><line>οἴχονται μετὰ δεῖπνον, ὃ δ' ἄκμηνος καὶ ἄπαστος.</line><line>ἀλλ' ἴθι οἱ νέκτάρ τε καὶ ἀμβροσίην ἐρατεινὴν</line><line>στάξον ἐνὶ στήθεσσ', ἵνα μή μιν λιμὸς ἵκηται.</line><line>ὣς εἰπὼν ὄτρυνε πάρος μεμαυῖαν Ἀθήνην:</line><line>ἣ δ' ἅρπῃ ἐϊκυῖα τανυπτέρυγι λιγυφώνῳ</line><line>οὐρανοῦ ἐκκατεπᾶλτο δι' αἰθέρος. αὐτὰρ Ἀχαιοὶ</line><line>αὐτίκα θωρήσσοντο κατὰ στρατόν: ἣ δ' Ἀχιλῆϊ</line><line>νέκταρ ἐνὶ στήθεσσι καὶ ἀμβροσίην ἐρατεινὴν</line><line>στάξ', ἵνα μή μιν λιμὸς ἀτερπὴς γούναθ' ἵκοιτο:</line><line>αὐτὴ δὲ πρὸς πατρὸς ἐρισθενέος πυκινὸν δῶ</line><line>ᾤχετο, τοὶ δ' ἀπάνευθε νεῶν ἐχέοντο θοάων.</line><line>ὡς δ' ὅτε ταρφειαὶ νιφάδες Διὸς ἐκποτέονται</line><line>ψυχραὶ ὑπὸ ῥιπῆς αἰθρηγενέος Βορέαο,</line><line>ὣς τότε ταρφειαὶ κόρυθες λαμπρὸν γανόωσαι</line><line>νηῶν ἐκφορέοντο καὶ ἀσπίδες ὀμφαλόεσσαι</line><line>θώρηκές τε κραταιγύαλοι καὶ μείλινα δοῦρα.</line><line>αἴγλη δ' οὐρανὸν ἷκε, γέλασσε δὲ πᾶσα περὶ χθὼν</line><line>χαλκοῦ ὑπὸ στεροπῆς: ὑπὸ δὲ κτύπος ὄρνυτο ποσσὶν</line><line>ἀνδρῶν: ἐν δὲ μέσοισι κορύσσετο δῖος Ἀχιλλεύς.</line><line>τοῦ καὶ ὀδόντων μὲν καναχὴ πέλε, τὼ δέ οἱ ὄσσε</line><line>λαμπέσθην ὡς εἴ τε πυρὸς σέλας, ἐν δέ οἱ ἦτορ</line><line>δῦν' ἄχος ἄτλητον: ὃ δ' ἄρα Τρωσὶν μενεαίνων</line><line>δύσετο δῶρα θεοῦ, τά οἱ Ἥφαιστος κάμε τεύχων.</line><line>κνημῖδας μὲν πρῶτα περὶ κνήμῃσιν ἔθηκε</line><line>καλὰς ἀργυρέοισιν ἐπισφυρίοις ἀραρυίας:</line><line>δεύτερον αὖ θώρηκα περὶ στήθεσσιν ἔδυνεν.</line><line>ἀμφὶ δ' ἄρ' ὤμοισιν βάλετο ξίφος ἀργυρόηλον</line><line>χάλκεον: αὐτὰρ ἔπειτα σάκος μέγα τε στιβαρόν τε</line><line>εἵλετο, τοῦ δ' ἀπάνευθε σέλας γένετ' ἠΰτε μήνης.</line><line>ὡς δ' ὅτ' ἂν ἐκ πόντοιο σέλας ναύτῃσι φανήῃ</line><line>καιομένοιο πυρός, τό τε καίεται ὑψόθ' ὄρεσφι</line><line>σταθμῷ ἐν οἰοπόλῳ: τοὺς δ' οὐκ ἐθέλοντας ἄελλαι</line><line>πόντον ἐπ' ἰχθυόεντα φίλων ἀπάνευθε φέρουσιν:</line><line>ὣς ἀπ' Ἀχιλλῆος σάκεος σέλας αἰθέρ' ἵκανε</line><line>καλοῦ δαιδαλέου: περὶ δὲ τρυφάλειαν ἀείρας</line><line>κρατὶ θέτο βριαρήν: ἣ δ' ἀστὴρ ὣς ἀπέλαμπεν</line><line>ἵππουρις τρυφάλεια, περισσείοντο δ' ἔθειραι</line><line>χρύσεαι, ἃς Ἥφαιστος ἵει λόφον ἀμφὶ θαμειάς.</line><line>πειρήθη δ' ἕο αὐτοῦ ἐν ἔντεσι δῖος Ἀχιλλεύς,</line><line>εἰ οἷ ἐφαρμόσσειε καὶ ἐντρέχοι ἀγλαὰ γυῖα:</line><line>τῷ δ' εὖτε πτερὰ γίγνετ', ἄειρε δὲ ποιμένα λαῶν.</line><line>ἐκ δ' ἄρα σύριγγος πατρώϊον ἐσπάσατ' ἔγχος</line><line>βριθὺ μέγα στιβαρόν: τὸ μὲν οὐ δύνατ' ἄλλος Ἀχαιῶν</line><line>πάλλειν, ἀλλά μιν οἶος ἐπίστατο πῆλαι Ἀχιλλεύς:</line><line>Πηλιάδα μελίην, τὴν πατρὶ φίλῳ πόρε Χείρων</line><line>Πηλίου ἐκ κορυφῆς φόνον ἔμμεναι ἡρώεσσιν:</line><line>ἵππους δ' Αὐτομέδων τε καὶ Ἄλκιμος ἀμφιέποντες</line><line>ζεύγνυον: ἀμφὶ δὲ καλὰ λέπαδν' ἕσαν, ἐν δὲ χαλινοὺς</line><line>γαμφηλῇς ἔβαλον, κατὰ δ' ἡνία τεῖναν ὀπίσσω</line><line>κολλητὸν ποτὶ δίφρον. ὃ δὲ μάστιγα φαεινὴν</line><line>χειρὶ λαβὼν ἀραρυῖαν ἐφ' ἵπποιιν ἀνόρουσεν</line><line>Αὐτομέδων: ὄπιθεν δὲ κορυσσάμενος βῆ Ἀχιλλεὺς</line><line>τεύχεσι παμφαίνων ὥς τ' ἠλέκτωρ Ὑπερίων,</line><line>σμερδαλέον δ' ἵπποισιν ἐκέκλετο πατρὸς ἑοῖο:</line><line>Ξάνθέ τε καὶ Βαλίε τηλεκλυτὰ τέκνα Ποδάργης</line><line>ἄλλως δὴ φράζεσθε σαωσέμεν ἡνιοχῆα</line><line>ἂψ Δαναῶν ἐς ὅμιλον ἐπεί χ' ἕωμεν πολέμοιο,</line><line>μηδ' ὡς Πάτροκλον λίπετ' αὐτόθι τεθνηῶτα.</line><line>τὸν δ' ἄρ' ὑπὸ ζυγόφι προσέφη πόδας αἰόλος ἵππος</line><line>Ξάνθος, ἄφαρ δ' ἤμυσε καρήατι: πᾶσα δὲ χαίτη</line><line>ζεύγλης ἐξεριποῦσα παρὰ ζυγὸν οὖδας ἵκανεν:</line><line>αὐδήεντα δ' ἔθηκε θεὰ λευκώλενος Ἥρη:</line><line>καὶ λίην σ' ἔτι νῦν γε σαώσομεν ὄβριμ' Ἀχιλλεῦ:</line><line>ἀλλά τοι ἐγγύθεν ἦμαρ ὀλέθριον: οὐδέ τοι ἡμεῖς</line><line>αἴτιοι, ἀλλὰ θεός τε μέγας καὶ Μοῖρα κραταιή.</line><line>οὐδὲ γὰρ ἡμετέρῃ βραδυτῆτί τε νωχελίῃ τε</line><line>Τρῶες ἀπ' ὤμοιιν Πατρόκλου τεύχε' ἕλοντο:</line><line>ἀλλὰ θεῶν ὤριστος, ὃν ἠΰκομος τέκε Λητώ,</line><line>ἔκταν' ἐνὶ προμάχοισι καὶ Ἕκτορι κῦδος ἔδωκε.</line><line>νῶϊ δὲ καί κεν ἅμα πνοιῇ Ζεφύροιο θέοιμεν,</line><line>ἥν περ ἐλαφροτάτην φάσ' ἔμμεναι: ἀλλὰ σοὶ αὐτῷ</line><line>μόρσιμόν ἐστι θεῷ τε καὶ ἀνέρι ἶφι δαμῆναι.</line><line>ὣς ἄρα φωνήσαντος Ἐρινύες ἔσχεθον αὐδήν.</line><line>τὸν δὲ μέγ' ὀχθήσας προσέφη πόδας ὠκὺς Ἀχιλλεύς:</line><line>Ξάνθε τί μοι θάνατον μαντεύεαι; οὐδέ τί σε χρή.</line><line>εὖ νυ τὸ οἶδα καὶ αὐτὸς ὅ μοι μόρος ἐνθάδ' ὀλέσθαι</line><line>νόσφι φίλου πατρὸς καὶ μητέρος: ἀλλὰ καὶ ἔμπης</line><line>οὐ λήξω πρὶν Τρῶας ἅδην ἐλάσαι πολέμοιο.</line><line>ἦ ῥα, καὶ ἐν πρώτοις ἰάχων ἔχε μώνυχας ἵππους.</line><line>ὣς οἳ μὲν παρὰ νηυσὶ κορωνίσι θωρήσσοντο</line><line>ἀμφὶ σὲ Πηλέος υἱὲ μάχης ἀκόρητον Ἀχαιοί,</line><line>Τρῶες δ' αὖθ' ἑτέρωθεν ἐπὶ θρωσμῷ πεδίοιο:</line><line>Ζεὺς δὲ Θέμιστα κέλευσε θεοὺς ἀγορὴν δὲ καλέσσαι</line><line>κρατὸς ἀπ' Οὐλύμποιο πολυπτύχου: ἣ δ' ἄρα πάντῃ</line><line>φοιτήσασα κέλευσε Διὸς πρὸς δῶμα νέεσθαι.</line><line>οὔτέ τις οὖν ποταμῶν ἀπέην νόσφ' Ὠκεανοῖο,</line><line>οὔτ' ἄρα νυμφάων αἵ τ' ἄλσεα καλὰ νέμονται</line><line>καὶ πηγὰς ποταμῶν καὶ πίσεα ποιήεντα.</line><line>ἐλθόντες δ' ἐς δῶμα Διὸς νεφεληγερέταο</line><line>ξεστῇς αἰθούσῃσιν ἐνίζανον, ἃς Διὶ πατρὶ</line><line>Ἥφαιστος ποίησεν ἰδυίῃσι πραπίδεσσιν.</line><line>ὣς οἳ μὲν Διὸς ἔνδον ἀγηγέρατ': οὐδ' ἐνοσίχθων</line><line>νηκούστησε θεᾶς, ἀλλ' ἐξ ἁλὸς ἦλθε μετ' αὐτούς,</line><line>ἷζε δ' ἄρ' ἐν μέσσοισι, Διὸς δ' ἐξείρετο βουλήν:</line><line>τίπτ' αὖτ' ἀργικέραυνε θεοὺς ἀγορὴν δὲ κάλεσσας;</line><line>ἦ τι περὶ Τρώων καὶ Ἀχαιῶν μερμηρίζεις;</line><line>τῶν γὰρ νῦν ἄγχιστα μάχη πόλεμός τε δέδηε.</line><line>τὸν δ' ἀπαμειβόμενος προσέφη νεφεληγερέτα Ζεύς:</line><line>ἔγνως ἐννοσίγαιε ἐμὴν ἐν στήθεσι βουλὴν</line><line>ὧν ἕνεκα ξυνάγειρα: μέλουσί μοι ὀλλύμενοί περ.</line><line>ἀλλ' ἤτοι μὲν ἐγὼ μενέω πτυχὶ Οὐλύμποιο</line><line>ἥμενος, ἔνθ' ὁρόων φρένα τέρψομαι: οἳ δὲ δὴ ἄλλοι</line><line>ἔρχεσθ' ὄφρ' ἂν ἵκησθε μετὰ Τρῶας καὶ Ἀχαιούς,</line><line>ἀμφοτέροισι δ' ἀρήγεθ' ὅπῃ νόος ἐστὶν ἑκάστου.</line><line>εἰ γὰρ Ἀχιλλεὺς οἶος ἐπὶ Τρώεσσι μαχεῖται</line><line>οὐδὲ μίνυνθ' ἕξουσι ποδώκεα Πηλεΐωνα.</line><line>καὶ δέ τί μιν καὶ πρόσθεν ὑποτρομέεσκον ὁρῶντες:</line><line>νῦν δ' ὅτε δὴ καὶ θυμὸν ἑταίρου χώεται αἰνῶς</line><line>δείδω μὴ καὶ τεῖχος ὑπέρμορον ἐξαλαπάξῃ.</line><line>ὣς ἔφατο Κρονίδης, πόλεμον δ' ἀλίαστον ἔγειρε.</line><line>βὰν δ' ἴμεναι πόλεμον δὲ θεοὶ δίχα θυμὸν ἔχοντες:</line><line>Ἥρη μὲν μετ' ἀγῶνα νεῶν καὶ Παλλὰς Ἀθήνη</line><line>ἠδὲ Ποσειδάων γαιήοχος ἠδ' ἐριούνης</line><line>Ἑρμείας, ὃς ἐπὶ φρεσὶ πευκαλίμῃσι κέκασται:</line><line>Ἥφαιστος δ' ἅμα τοῖσι κίε σθένεϊ βλεμεαίνων</line><line>χωλεύων, ὑπὸ δὲ κνῆμαι ῥώοντο ἀραιαί.</line><line>ἐς δὲ Τρῶας Ἄρης κορυθαίολος, αὐτὰρ ἅμ' αὐτῷ</line><line>Φοῖβος ἀκερσεκόμης ἠδ' Ἄρτεμις ἰοχέαιρα</line><line>Λητώ τε Ξάνθός τε φιλομειδής τ' Ἀφροδίτη.</line><line>εἷος μέν ῥ' ἀπάνευθε θεοὶ θνητῶν ἔσαν ἀνδρῶν,</line><line>τεῖος Ἀχαιοὶ μὲν μέγα κύδανον, οὕνεκ' Ἀχιλλεὺς</line><line>ἐξεφάνη, δηρὸν δὲ μάχης ἐπέπαυτ' ἀλεγεινῆς:</line><line>Τρῶας δὲ τρόμος αἰνὸς ὑπήλυθε γυῖα ἕκαστον</line><line>δειδιότας, ὅθ' ὁρῶντο ποδώκεα Πηλεΐωνα</line><line>τεύχεσι λαμπόμενον βροτολοιγῷ ἶσον Ἄρηϊ.</line><line>αὐτὰρ ἐπεὶ μεθ' ὅμιλον Ὀλύμπιοι ἤλυθον ἀνδρῶν,</line><line>ὦρτο δ' Ἔρις κρατερὴ λαοσσόος, αὖε δ' Ἀθήνη</line><line>στᾶσ' ὁτὲ μὲν παρὰ τάφρον ὀρυκτὴν τείχεος ἐκτός,</line><line>ἄλλοτ' ἐπ' ἀκτάων ἐριδούπων μακρὸν ἀΰτει.</line><line>αὖε δ' Ἄρης ἑτέρωθεν ἐρεμνῇ λαίλαπι ἶσος</line><line>ὀξὺ κατ' ἀκροτάτης πόλιος Τρώεσσι κελεύων,</line><line>ἄλλοτε πὰρ Σιμόεντι θέων ἐπὶ Καλλικολώνῃ.</line><line>ὣς τοὺς ἀμφοτέρους μάκαρες θεοὶ ὀτρύνοντες</line><line>σύμβαλον, ἐν δ' αὐτοῖς ἔριδα ῥήγνυντο βαρεῖαν:</line><line>δεινὸν δὲ βρόντησε πατὴρ ἀνδρῶν τε θεῶν τε</line><line>ὑψόθεν: αὐτὰρ νέρθε Ποσειδάων ἐτίναξε</line><line>γαῖαν ἀπειρεσίην ὀρέων τ' αἰπεινὰ κάρηνα.</line><line>πάντες δ' ἐσσείοντο πόδες πολυπίδακος Ἴδης</line><line>καὶ κορυφαί, Τρώων τε πόλις καὶ νῆες Ἀχαιῶν.</line><line>ἔδεισεν δ' ὑπένερθεν ἄναξ ἐνέρων Ἀϊδωνεύς,</line><line>δείσας δ' ἐκ θρόνου ἆλτο καὶ ἴαχε, μή οἱ ὕπερθε</line><line>γαῖαν ἀναρρήξειε Ποσειδάων ἐνοσίχθων,</line><line>οἰκία δὲ θνητοῖσι καὶ ἀθανάτοισι φανείη</line><line>σμερδαλέ' εὐρώεντα, τά τε στυγέουσι θεοί περ:</line><line>τόσσος ἄρα κτύπος ὦρτο θεῶν ἔριδι ξυνιόντων.</line><line>ἤτοι μὲν γὰρ ἔναντα Ποσειδάωνος ἄνακτος</line><line>ἵστατ' Ἀπόλλων Φοῖβος ἔχων ἰὰ πτερόεντα,</line><line>ἄντα δ' Ἐνυαλίοιο θεὰ γλαυκῶπις Ἀθήνη:</line><line>Ἥρῃ δ' ἀντέστη χρυσηλάκατος κελαδεινὴ</line><line>Ἄρτεμις ἰοχέαιρα κασιγνήτη ἑκάτοιο:</line><line>Λητοῖ δ' ἀντέστη σῶκος ἐριούνιος Ἑρμῆς,</line><line>ἄντα δ' ἄρ' Ἡφαίστοιο μέγας ποταμὸς βαθυδίνης,</line><line>ὃν Ξάνθον καλέουσι θεοί, ἄνδρες δὲ Σκάμανδρον.</line><line>ὣς οἳ μὲν θεοὶ ἄντα θεῶν ἴσαν: αὐτὰρ Ἀχιλλεὺς</line><line>Ἕκτορος ἄντα μάλιστα λιλαίετο δῦναι ὅμιλον</line><line>Πριαμίδεω: τοῦ γάρ ῥα μάλιστά ἑ θυμὸς ἀνώγει</line><line>αἵματος ἆσαι Ἄρηα ταλαύρινον πολεμιστήν.</line><line>Αἰνείαν δ' ἰθὺς λαοσσόος ὦρσεν Ἀπόλλων</line><line>ἀντία Πηλεΐωνος, ἐνῆκε δέ οἱ μένος ἠΰ:</line><line>υἱέϊ δὲ Πριάμοιο Λυκάονι εἴσατο φωνήν:</line><line>τῷ μιν ἐεισάμενος προσέφη Διὸς υἱὸς Ἀπόλλων:</line><line>Αἰνεία Τρώων βουληφόρε ποῦ τοι ἀπειλαὶ</line><line>ἃς Τρώων βασιλεῦσιν ὑπίσχεο οἰνοποτάζων</line><line>Πηλεΐδεω Ἀχιλῆος ἐναντίβιον πολεμίξειν;</line><line>τὸν δ' αὖτ' Αἰνείας ἀπαμειβόμενος προσέειπε:</line><line>Πριαμίδη τί με ταῦτα καὶ οὐκ ἐθέλοντα κελεύεις</line><line>ἀντία Πηλεΐωνος ὑπερθύμοιο μάχεσθαι;</line><line>οὐ μὲν γὰρ νῦν πρῶτα ποδώκεος ἄντ' Ἀχιλῆος</line><line>στήσομαι, ἀλλ' ἤδη με καὶ ἄλλοτε δουρὶ φόβησεν</line><line>ἐξ Ἴδης, ὅτε βουσὶν ἐπήλυθεν ἡμετέρῃσι,</line><line>πέρσε δὲ Λυρνησσὸν καὶ Πήδασον: αὐτὰρ ἐμὲ Ζεὺς</line><line>εἰρύσαθ', ὅς μοι ἐπῶρσε μένος λαιψηρά τε γοῦνα.</line><line>ἦ κ' ἐδάμην ὑπὸ χερσὶν Ἀχιλλῆος καὶ Ἀθήνης,</line><line>ἥ οἱ πρόσθεν ἰοῦσα τίθει φάος ἠδ' ἐκέλευεν</line><line>ἔγχεϊ χαλκείῳ Λέλεγας καὶ Τρῶας ἐναίρειν.</line><line>τὼ οὐκ ἔστ' Ἀχιλῆος ἐναντίον ἄνδρα μάχεσθαι:</line><line>αἰεὶ γὰρ πάρα εἷς γε θεῶν ὃς λοιγὸν ἀμύνει.</line><line>καὶ δ' ἄλλως τοῦ γ' ἰθὺ βέλος πέτετ', οὐδ' ἀπολήγει</line><line>πρὶν χροὸς ἀνδρομέοιο διελθέμεν. εἰ δὲ θεός περ</line><line>ἶσον τείνειεν πολέμου τέλος, οὔ κε μάλα ῥέα</line><line>νικήσει', οὐδ' εἰ παγχάλκεος εὔχεται εἶναι.</line><line>τὸν δ' αὖτε προσέειπεν ἄναξ Διὸς υἱὸς Ἀπόλλων:</line><line>ἥρως ἀλλ' ἄγε καὶ σὺ θεοῖς αἰειγενέτῃσιν</line><line>εὔχεο: καὶ δὲ σέ φασι Διὸς κούρης Ἀφροδίτης</line><line>ἐκγεγάμεν, κεῖνος δὲ χερείονος ἐκ θεοῦ ἐστίν:</line><line>ἣ μὲν γὰρ Διός ἐσθ', ἣ δ' ἐξ ἁλίοιο γέροντος.</line><line>ἀλλ' ἰθὺς φέρε χαλκὸν ἀτειρέα, μηδέ σε πάμπαν</line><line>λευγαλέοις ἐπέεσσιν ἀποτρεπέτω καὶ ἀρειῇ.</line><line>ὣς εἰπὼν ἔμπνευσε μένος μέγα ποιμένι λαῶν,</line><line>βῆ δὲ διὰ προμάχων κεκορυθμένος αἴθοπι χαλκῷ.</line><line>οὐδ' ἔλαθ' Ἀγχίσαο πάϊς λευκώλενον Ἥρην</line><line>ἀντία Πηλεΐωνος ἰὼν ἀνὰ οὐλαμὸν ἀνδρῶν:</line><line>ἣ δ' ἄμυδις στήσασα θεοὺς μετὰ μῦθον ἔειπε:</line><line>φράζεσθον δὴ σφῶϊ Ποσείδαον καὶ Ἀθήνη</line><line>ἐν φρεσὶν ὑμετέρῃσιν, ὅπως ἔσται τάδε ἔργα.</line><line>Αἰνείας ὅδ' ἔβη κεκορυθμένος αἴθοπι χαλκῷ</line><line>ἀντία Πηλεΐωνος, ἀνῆκε δὲ Φοῖβος Ἀπόλλων.</line><line>ἀλλ' ἄγεθ', ἡμεῖς πέρ μιν ἀποτρωπῶμεν ὀπίσσω</line><line>αὐτόθεν, ἤ τις ἔπειτα καὶ ἡμείων Ἀχιλῆϊ</line><line>παρσταίη, δοίη δὲ κράτος μέγα, μηδέ τι θυμῷ</line><line>δευέσθω, ἵνα εἰδῇ ὅ μιν φιλέουσιν ἄριστοι</line><line>ἀθανάτων, οἳ δ' αὖτ' ἀνεμώλιοι οἳ τὸ πάρος περ</line><line>Τρωσὶν ἀμύνουσιν πόλεμον καὶ δηϊοτῆτα.</line><line>πάντες δ' Οὐλύμποιο κατήλθομεν ἀντιόωντες</line><line>τῆσδε μάχης, ἵνα μή τι μετὰ Τρώεσσι πάθῃσι</line><line>σήμερον: ὕστερον αὖτε τὰ πείσεται ἅσσά οἱ αἶσα</line><line>γιγνομένῳ ἐπένησε λίνῳ ὅτε μιν τέκε μήτηρ.</line><line>εἰ δ' Ἀχιλεὺς οὐ ταῦτα θεῶν ἐκ πεύσεται ὀμφῆς</line><line>δείσετ' ἔπειθ', ὅτε κέν τις ἐναντίβιον θεὸς ἔλθῃ</line><line>ἐν πολέμῳ: χαλεποὶ δὲ θεοὶ φαίνεσθαι ἐναργεῖς.</line><line>τὴν δ' ἠμείβετ' ἔπειτα Ποσειδάων ἐνοσίχθων:</line><line>Ἥρη μὴ χαλέπαινε παρ' ἐκ νόον: οὐδέ τί σε χρή.</line><line>οὐκ ἂν ἔγωγ' ἐθέλοιμι θεοὺς ἔριδι ξυνελάσσαι</line><line>ἡμέας τοὺς ἄλλους, ἐπεὶ ἦ πολὺ φέρτεροί εἰμεν:</line><line>ἀλλ' ἡμεῖς μὲν ἔπειτα καθεζώμεσθα κιόντες</line><line>ἐκ πάτου ἐς σκοπιήν, πόλεμος δ' ἄνδρεσσι μελήσει.</line><line>εἰ δέ κ' Ἄρης ἄρχωσι μάχης ἢ Φοῖβος Ἀπόλλων,</line><line>ἢ Ἀχιλῆ' ἴσχωσι καὶ οὐκ εἰῶσι μάχεσθαι,</line><line>αὐτίκ' ἔπειτα καὶ ἄμμι παρ' αὐτόθι νεῖκος ὀρεῖται</line><line>φυλόπιδος: μάλα δ' ὦκα διακρινθέντας ὀΐω</line><line>ἂψ ἴμεν Οὔλυμπον δὲ θεῶν μεθ' ὁμήγυριν ἄλλων</line><line>ἡμετέρῃς ὑπὸ χερσὶν ἀναγκαίηφι δαμέντας.</line><line>ὣς ἄρα φωνήσας ἡγήσατο κυανοχαίτης</line><line>τεῖχος ἐς ἀμφίχυτον Ἡρακλῆος θείοιο</line><line>ὑψηλόν, τό ῥά οἱ Τρῶες καὶ Παλλὰς Ἀθήνη</line><line>ποίεον, ὄφρα τὸ κῆτος ὑπεκπροφυγὼν ἀλέαιτο,</line><line>ὁππότε μιν σεύαιτο ἀπ' ἠϊόνος πεδίον δέ.</line><line>ἔνθα Ποσειδάων κατ' ἄρ' ἕζετο καὶ θεοὶ ἄλλοι,</line><line>ἀμφὶ δ' ἄρ' ἄρρηκτον νεφέλην ὤμοισιν ἕσαντο:</line><line>οἳ δ' ἑτέρωσε καθῖζον ἐπ' ὀφρύσι Καλλικολώνης</line><line>ἀμφὶ σὲ ἤϊε Φοῖβε καὶ Ἄρηα πτολίπορθον.</line><line>ὣς οἳ μέν ῥ' ἑκάτερθε καθήατο μητιόωντες</line><line>βουλάς: ἀρχέμεναι δὲ δυσηλεγέος πολέμοιο</line><line>ὄκνεον ἀμφότεροι, Ζεὺς δ' ἥμενος ὕψι κέλευε.</line><line>τῶν δ' ἅπαν ἐπλήσθη πεδίον καὶ λάμπετο χαλκῷ</line><line>ἀνδρῶν ἠδ' ἵππων: κάρκαιρε δὲ γαῖα πόδεσσιν</line><line>ὀρνυμένων ἄμυδις. δύο δ' ἀνέρες ἔξοχ' ἄριστοι</line><line>ἐς μέσον ἀμφοτέρων συνίτην μεμαῶτε μάχεσθαι</line><line>Αἰνείας τ' Ἀγχισιάδης καὶ δῖος Ἀχιλλεύς.</line><line>Αἰνείας δὲ πρῶτος ἀπειλήσας ἐβεβήκει</line><line>νευστάζων κόρυθι βριαρῇ: ἀτὰρ ἀσπίδα θοῦριν</line><line>πρόσθεν ἔχε στέρνοιο, τίνασσε δὲ χάλκεον ἔγχος.</line><line>Πηλεΐδης δ' ἑτέρωθεν ἐναντίον ὦρτο λέων ὣς</line><line>σίντης, ὅν τε καὶ ἄνδρες ἀποκτάμεναι μεμάασιν</line><line>ἀγρόμενοι πᾶς δῆμος: ὃ δὲ πρῶτον μὲν ἀτίζων</line><line>ἔρχεται, ἀλλ' ὅτε κέν τις ἀρηϊθόων αἰζηῶν</line><line>δουρὶ βάλῃ ἐάλη τε χανών, περί τ' ἀφρὸς ὀδόντας</line><line>γίγνεται, ἐν δέ τέ οἱ κραδίῃ στένει ἄλκιμον ἦτορ,</line><line>οὐρῇ δὲ πλευράς τε καὶ ἰσχία ἀμφοτέρωθεν</line><line>μαστίεται, ἑὲ δ' αὐτὸν ἐποτρύνει μαχέσασθαι,</line><line>γλαυκιόων δ' ἰθὺς φέρεται μένει, ἤν τινα πέφνῃ</line><line>ἀνδρῶν, ἢ αὐτὸς φθίεται πρώτῳ ἐν ὁμίλῳ:</line><line>ὣς Ἀχιλῆ' ὄτρυνε μένος καὶ θυμὸς ἀγήνωρ</line><line>ἀντίον ἐλθέμεναι μεγαλήτορος Αἰνείαο.</line><line>οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,</line><line>τὸν πρότερος προσέειπε ποδάρκης δῖος Ἀχιλλεύς:</line><line>Αἰνεία τί σὺ τόσσον ὁμίλου πολλὸν ἐπελθὼν</line><line>ἔστης; ἦ σέ γε θυμὸς ἐμοὶ μαχέσασθαι ἀνώγει</line><line>ἐλπόμενον Τρώεσσιν ἀνάξειν ἱπποδάμοισι</line><line>τιμῆς τῆς Πριάμου; ἀτὰρ εἴ κεν ἔμ' ἐξεναρίξῃς,</line><line>οὔ τοι τοὔνεκά γε Πρίαμος γέρας ἐν χερὶ θήσει:</line><line>εἰσὶν γάρ οἱ παῖδες, ὃ δ' ἔμπεδος οὐδ' ἀεσίφρων.</line><line>ἦ νύ τί τοι Τρῶες τέμενος τάμον ἔξοχον ἄλλων</line><line>καλὸν φυταλιῆς καὶ ἀρούρης, ὄφρα νέμηαι</line><line>αἴ κεν ἐμὲ κτείνῃς; χαλεπῶς δέ σ' ἔολπα τὸ ῥέξειν.</line><line>ἤδη μὲν σέ γέ φημι καὶ ἄλλοτε δουρὶ φοβῆσαι.</line><line>ἦ οὐ μέμνῃ ὅτε πέρ σε βοῶν ἄπο μοῦνον ἐόντα</line><line>σεῦα κατ' Ἰδαίων ὀρέων ταχέεσσι πόδεσσι</line><line>καρπαλίμως; τότε δ' οὔ τι μετατροπαλίζεο φεύγων.</line><line>ἔνθεν δ' ἐς Λυρνησσὸν ὑπέκφυγες: αὐτὰρ ἐγὼ τὴν</line><line>πέρσα μεθορμηθεὶς σὺν Ἀθήνῃ καὶ Διὶ πατρί,</line><line>ληϊάδας δὲ γυναῖκας ἐλεύθερον ἦμαρ ἀπούρας</line><line>ἦγον: ἀτὰρ σὲ Ζεὺς ἐρρύσατο καὶ θεοὶ ἄλλοι.</line><line>ἀλλ' οὐ νῦν ἐρύεσθαι ὀΐομαι, ὡς ἐνὶ θυμῷ</line><line>βάλλεαι: ἀλλά σ' ἔγωγ' ἀναχωρήσαντα κελεύω</line><line>ἐς πληθὺν ἰέναι, μηδ' ἀντίος ἵστασ' ἐμεῖο,</line><line>πρίν τι κακὸν παθέειν: ῥεχθὲν δέ τε νήπιος ἔγνω.</line><line>τὸν δ' αὖτ' Αἰνείας ἀπαμείβετο φώνησέν τε:</line><line>Πηλεΐδη μὴ δὴ ἐπέεσσί με νηπύτιον ὣς</line><line>ἔλπεο δειδίξεσθαι, ἐπεὶ σάφα οἶδα καὶ αὐτὸς</line><line>ἠμὲν κερτομίας ἠδ' αἴσυλα μυθήσασθαι.</line><line>ἴδμεν δ' ἀλλήλων γενεήν, ἴδμεν δὲ τοκῆας</line><line>πρόκλυτ' ἀκούοντες ἔπεα θνητῶν ἀνθρώπων:</line><line>ὄψει δ' οὔτ' ἄρ πω σὺ ἐμοὺς ἴδες οὔτ' ἄρ' ἐγὼ σούς.</line><line>φασὶ σὲ μὲν Πηλῆος ἀμύμονος ἔκγονον εἶναι,</line><line>μητρὸς δ' ἐκ Θέτιδος καλλιπλοκάμου ἁλοσύδνης:</line><line>αὐτὰρ ἐγὼν υἱὸς μεγαλήτορος Ἀγχίσαο</line><line>εὔχομαι ἐκγεγάμεν, μήτηρ δέ μοί ἐστ' Ἀφροδίτη:</line><line>τῶν δὴ νῦν ἕτεροί γε φίλον παῖδα κλαύσονται</line><line>σήμερον: οὐ γάρ φημ' ἐπέεσσί γε νηπυτίοισιν</line><line>ὧδε διακρινθέντε μάχης ἐξαπονέεσθαι.</line><line>εἰ δ' ἐθέλεις καὶ ταῦτα δαήμεναι, ὄφρ' ἐῢ εἰδῇς</line><line>ἡμετέρην γενεήν, πολλοὶ δέ μιν ἄνδρες ἴσασι:</line><line>Δάρδανον αὖ πρῶτον τέκετο νεφεληγερέτα Ζεύς,</line><line>κτίσσε δὲ Δαρδανίην, ἐπεὶ οὔ πω Ἴλιος ἱρὴ</line><line>ἐν πεδίῳ πεπόλιστο πόλις μερόπων ἀνθρώπων,</line><line>ἀλλ' ἔθ' ὑπωρείας ᾤκεον πολυπίδακος Ἴδης.</line><line>Δάρδανος αὖ τέκεθ' υἱὸν Ἐριχθόνιον βασιλῆα,</line><line>ὃς δὴ ἀφνειότατος γένετο θνητῶν ἀνθρώπων:</line><line>τοῦ τρισχίλιαι ἵπποι ἕλος κάτα βουκολέοντο</line><line>θήλειαι, πώλοισιν ἀγαλλόμεναι ἀταλῇσι.</line><line>τάων καὶ Βορέης ἠράσσατο βοσκομενάων,</line><line>ἵππῳ δ' εἰσάμενος παρελέξατο κυανοχαίτῃ:</line><line>αἳ δ' ὑποκυσάμεναι ἔτεκον δυοκαίδεκα πώλους.</line><line>αἳ δ' ὅτε μὲν σκιρτῷεν ἐπὶ ζείδωρον ἄρουραν,</line><line>ἄκρον ἐπ' ἀνθερίκων καρπὸν θέον οὐδὲ κατέκλων:</line><line>ἀλλ' ὅτε δὴ σκιρτῷεν ἐπ' εὐρέα νῶτα θαλάσσης,</line><line>ἄκρον ἐπὶ ῥηγμῖνος ἁλὸς πολιοῖο θέεσκον.</line><line>Τρῶα δ' Ἐριχθόνιος τέκετο Τρώεσσιν ἄνακτα:</line><line>Τρωὸς δ' αὖ τρεῖς παῖδες ἀμύμονες ἐξεγένοντο</line><line>Ἶλός τ' Ἀσσάρακός τε καὶ ἀντίθεος Γανυμήδης,</line><line>ὃς δὴ κάλλιστος γένετο θνητῶν ἀνθρώπων:</line><line>τὸν καὶ ἀνηρείψαντο θεοὶ Διὶ οἰνοχοεύειν</line><line>κάλλεος εἵνεκα οἷο ἵν' ἀθανάτοισι μετείη.</line><line>Ἶλος δ' αὖ τέκεθ' υἱὸν ἀμύμονα Λαομέδοντα:</line><line>Λαομέδων δ' ἄρα Τιθωνὸν τέκετο Πρίαμόν τε</line><line>Λάμπόν τε Κλυτίον θ' Ἱκετάονά τ' ὄζον Ἄρηος:</line><line>Ἀσσάρακος δὲ Κάπυν, ὃ δ' ἄρ' Ἀγχίσην τέκε παῖδα:</line><line>αὐτὰρ ἔμ' Ἀγχίσης, Πρίαμος δ' ἔτεχ' Ἕκτορα δῖον.</line><line>ταύτης τοι γενεῆς τε καὶ αἵματος εὔχομαι εἶναι.</line><line>Ζεὺς δ' ἀρετὴν ἄνδρεσσιν ὀφέλλει τε μινύθει τε</line><line>ὅππως κεν ἐθέλῃσιν: ὃ γὰρ κάρτιστος ἁπάντων.</line><line>ἀλλ' ἄγε μηκέτι ταῦτα λεγώμεθα νηπύτιοι ὣς</line><line>ἑσταότ' ἐν μέσσῃ ὑσμίνῃ δηϊοτῆτος.</line><line>ἔστι γὰρ ἀμφοτέροισιν ὀνείδεα μυθήσασθαι</line><line>πολλὰ μάλ', οὐδ' ἂν νηῦς ἑκατόζυγος ἄχθος ἄροιτο.</line><line>στρεπτὴ δὲ γλῶσσ' ἐστὶ βροτῶν, πολέες δ' ἔνι μῦθοι</line><line>παντοῖοι, ἐπέων δὲ πολὺς νομὸς ἔνθα καὶ ἔνθα.</line><line>ὁπποῖόν κ' εἴπῃσθα ἔπος, τοῖόν κ' ἐπακούσαις.</line><line>ἀλλὰ τί ἢ ἔριδας καὶ νείκεα νῶϊν ἀνάγκη</line><line>νεικεῖν ἀλλήλοισιν ἐναντίον ὥς τε γυναῖκας,</line><line>αἵ τε χολωσάμεναι ἔριδος πέρι θυμοβόροιο</line><line>νεικεῦσ' ἀλλήλῃσι μέσην ἐς ἄγυιαν ἰοῦσαι</line><line>πόλλ' ἐτεά τε καὶ οὐκί: χόλος δέ τε καὶ τὰ κελεύει.</line><line>ἀλκῆς δ' οὔ μ' ἐπέεσσιν ἀποτρέψεις μεμαῶτα</line><line>πρὶν χαλκῷ μαχέσασθαι ἐναντίον: ἀλλ' ἄγε θᾶσσον</line><line>γευσόμεθ' ἀλλήλων χαλκήρεσιν ἐγχείῃσιν.</line><line>ἦ ῥα καὶ ἐν δεινῷ σάκει ἤλασεν ὄβριμον ἔγχος</line><line>σμερδαλέῳ: μέγα δ' ἀμφὶ σάκος μύκε δουρὸς ἀκωκῇ.</line><line>Πηλεΐδης δὲ σάκος μὲν ἀπὸ ἕο χειρὶ παχείῃ</line><line>ἔσχετο ταρβήσας: φάτο γὰρ δολιχόσκιον ἔγχος</line><line>ῥέα διελεύσεσθαι μεγαλήτορος Αἰνείαο</line><line>νήπιος, οὐδ' ἐνόησε κατὰ φρένα καὶ κατὰ θυμὸν</line><line>ὡς οὐ ῥηΐδι' ἐστὶ θεῶν ἐρικυδέα δῶρα</line><line>ἀνδράσι γε θνητοῖσι δαμήμεναι οὐδ' ὑποείκειν.</line><line>οὐδὲ τότ' Αἰνείαο δαΐφρονος ὄβριμον ἔγχος</line><line>ῥῆξε σάκος: χρυσὸς γὰρ ἐρύκακε, δῶρα θεοῖο:</line><line>ἀλλὰ δύω μὲν ἔλασσε διὰ πτύχας, αἳ δ' ἄρ' ἔτι τρεῖς</line><line>ἦσαν, ἐπεὶ πέντε πτύχας ἤλασε κυλλοποδίων,</line><line>τὰς δύο χαλκείας, δύο δ' ἔνδοθι κασσιτέροιο,</line><line>τὴν δὲ μίαν χρυσῆν, τῇ ῥ' ἔσχετο μείλινον ἔγχος.</line><line>δεύτερος αὖτ' Ἀχιλεὺς προΐει δολιχόσκιον ἔγχος,</line><line>καὶ βάλεν Αἰνείαο κατ' ἀσπίδα πάντοσ' ἐΐσην</line><line>ἄντυγ' ὕπο πρώτην, ᾗ λεπτότατος θέε χαλκός,</line><line>λεπτοτάτη δ' ἐπέην ῥινὸς βοός: ἣ δὲ διὰ πρὸ</line><line>Πηλιὰς ἤϊξεν μελίη, λάκε δ' ἀσπὶς ὑπ' αὐτῆς.</line><line>Αἰνείας δ' ἐάλη καὶ ἀπὸ ἕθεν ἀσπίδ' ἀνέσχε</line><line>δείσας: ἐγχείη δ' ἄρ' ὑπὲρ νώτου ἐνὶ γαίῃ</line><line>ἔστη ἱεμένη, διὰ δ' ἀμφοτέρους ἕλε κύκλους</line><line>ἀσπίδος ἀμφιβρότης: ὃ δ' ἀλευάμενος δόρυ μακρὸν</line><line>ἔστη, κὰδ δ' ἄχος οἱ χύτο μυρίον ὀφθαλμοῖσι,</line><line>ταρβήσας ὅ οἱ ἄγχι πάγη βέλος. αὐτὰρ Ἀχιλλεὺς</line><line>ἐμμεμαὼς ἐπόρουσεν ἐρυσσάμενος ξίφος ὀξὺ</line><line>σμερδαλέα ἰάχων: ὃ δὲ χερμάδιον λάβε χειρὶ</line><line>Αἰνείας, μέγα ἔργον, ὃ οὐ δύο γ' ἄνδρε φέροιεν,</line><line>οἷοι νῦν βροτοί εἰσ': ὃ δέ μιν ῥέα πάλλε καὶ οἶος.</line><line>ἔνθά κεν Αἰνείας μὲν ἐπεσσύμενον βάλε πέτρῳ</line><line>ἢ κόρυθ' ἠὲ σάκος, τό οἱ ἤρκεσε λυγρὸν ὄλεθρον,</line><line>τὸν δέ κε Πηλεΐδης σχεδὸν ἄορι θυμὸν ἀπηύρα,</line><line>εἰ μὴ ἄρ' ὀξὺ νόησε Ποσειδάων ἐνοσίχθων:</line><line>αὐτίκα δ' ἀθανάτοισι θεοῖς μετὰ μῦθον ἔειπεν:</line><line>ὢ πόποι ἦ μοι ἄχος μεγαλήτορος Αἰνείαο,</line><line>ὃς τάχα Πηλεΐωνι δαμεὶς Ἄϊδος δὲ κάτεισι</line><line>πειθόμενος μύθοισιν Ἀπόλλωνος ἑκάτοιο</line><line>νήπιος, οὐδέ τί οἱ χραισμήσει λυγρὸν ὄλεθρον.</line><line>ἀλλὰ τί ἢ νῦν οὗτος ἀναίτιος ἄλγεα πάσχει</line><line>μὰψ ἕνεκ' ἀλλοτρίων ἀχέων, κεχαρισμένα δ' αἰεὶ</line><line>δῶρα θεοῖσι δίδωσι τοὶ οὐρανὸν εὐρὺν ἔχουσιν;</line><line>ἀλλ' ἄγεθ' ἡμεῖς πέρ μιν ὑπὲκ θανάτου ἀγάγωμεν,</line><line>μή πως καὶ Κρονίδης κεχολώσεται, αἴ κεν Ἀχιλλεὺς</line><line>τόνδε κατακτείνῃ: μόριμον δέ οἵ ἐστ' ἀλέασθαι,</line><line>ὄφρα μὴ ἄσπερμος γενεὴ καὶ ἄφαντος ὄληται</line><line>Δαρδάνου, ὃν Κρονίδης περὶ πάντων φίλατο παίδων</line><line>οἳ ἕθεν ἐξεγένοντο γυναικῶν τε θνητάων.</line><line>ἤδη γὰρ Πριάμου γενεὴν ἔχθηρε Κρονίων:</line><line>νῦν δὲ δὴ Αἰνείαο βίη Τρώεσσιν ἀνάξει</line><line>καὶ παίδων παῖδες, τοί κεν μετόπισθε γένωνται.</line><line>τὸν δ' ἠμείβετ' ἔπειτα βοῶπις πότνια Ἥρη:</line><line>ἐννοσίγαι', αὐτὸς σὺ μετὰ φρεσὶ σῇσι νόησον</line><line>Αἰνείαν ἤ κέν μιν ἐρύσσεαι ἦ κεν ἐάσῃς</line><line>Πηλεΐδῃ Ἀχιλῆϊ δαμήμεναι, ἐσθλὸν ἐόντα.</line><line>ἤτοι μὲν γὰρ νῶϊ πολέας ὠμόσσαμεν ὅρκους</line><line>πᾶσι μετ' ἀθανάτοισιν ἐγὼ καὶ Παλλὰς Ἀθήνη</line><line>μή ποτ' ἐπὶ Τρώεσσιν ἀλεξήσειν κακὸν ἦμαρ,</line><line>μηδ' ὁπότ' ἂν Τροίη μαλερῷ πυρὶ πᾶσα δάηται</line><line>καιομένη, καίωσι δ' ἀρήϊοι υἷες Ἀχαιῶν.</line><line>αὐτὰρ ἐπεὶ τό γ' ἄκουσε Ποσειδάων ἐνοσίχθων,</line><line>βῆ ῥ' ἴμεν ἄν τε μάχην καὶ ἀνὰ κλόνον ἐγχειάων,</line><line>ἷξε δ' ὅθ' Αἰνείας ἠδ' ὃ κλυτὸς ἦεν Ἀχιλλεύς.</line><line>αὐτίκα τῷ μὲν ἔπειτα κατ' ὀφθαλμῶν χέεν ἀχλὺν</line><line>Πηλεΐδῃ Ἀχιλῆϊ: ὃ δὲ μελίην εὔχαλκον</line><line>ἀσπίδος ἐξέρυσεν μεγαλήτορος Αἰνείαο:</line><line>καὶ τὴν μὲν προπάροιθε ποδῶν Ἀχιλῆος ἔθηκεν,</line><line>Αἰνείαν δ' ἔσσευεν ἀπὸ χθονὸς ὑψόσ' ἀείρας.</line><line>πολλὰς δὲ στίχας ἡρώων, πολλὰς δὲ καὶ ἵππων</line><line>Αἰνείας ὑπερᾶλτο θεοῦ ἀπὸ χειρὸς ὀρούσας,</line><line>ἷξε δ' ἐπ' ἐσχατιὴν πολυάϊκος πολέμοιο,</line><line>ἔνθά τε Καύκωνες πόλεμον μέτα θωρήσσοντο.</line><line>τῷ δὲ μάλ' ἐγγύθεν ἦλθε Ποσειδάων ἐνοσίχθων,</line><line>καί μιν φωνήσας ἔπεα πτερόεντα προσηύδα:</line><line>Αἰνεία, τίς σ' ὧδε θεῶν ἀτέοντα κελεύει</line><line>ἀντία Πηλεΐωνος ὑπερθύμοιο μάχεσθαι,</line><line>ὃς σεῦ ἅμα κρείσσων καὶ φίλτερος ἀθανάτοισιν;</line><line>ἀλλ' ἀναχωρῆσαι ὅτε κεν συμβλήσεαι αὐτῷ,</line><line>μὴ καὶ ὑπὲρ μοῖραν δόμον Ἄϊδος εἰσαφίκηαι.</line><line>αὐτὰρ ἐπεί κ' Ἀχιλεὺς θάνατον καὶ πότμον ἐπίσπῃ,</line><line>θαρσήσας δὴ ἔπειτα μετὰ πρώτοισι μάχεσθαι:</line><line>οὐ μὲν γάρ τίς σ' ἄλλος Ἀχαιῶν ἐξεναρίξει.</line><line>ὣς εἰπὼν λίπεν αὐτόθ', ἐπεὶ διεπέφραδε πάντα.</line><line>αἶψα δ' ἔπειτ' Ἀχιλῆος ἀπ' ὀφθαλμῶν σκέδασ' ἀχλὺν</line><line>θεσπεσίην: ὃ δ' ἔπειτα μέγ' ἔξιδεν ὀφθαλμοῖσιν,</line><line>ὀχθήσας δ' ἄρα εἶπε πρὸς ὃν μεγαλήτορα θυμόν:</line><line>ὢ πόποι ἦ μέγα θαῦμα τόδ' ὀφθαλμοῖσιν ὁρῶμαι:</line><line>ἔγχος μὲν τόδε κεῖται ἐπὶ χθονός, οὐδέ τι φῶτα</line><line>λεύσσω, τῷ ἐφέηκα κατακτάμεναι μενεαίνων.</line><line>ἦ ῥα καὶ Αἰνείας φίλος ἀθανάτοισι θεοῖσιν</line><line>ἦεν: ἀτάρ μιν ἔφην μὰψ αὔτως εὐχετάασθαι.</line><line>ἐρρέτω: οὔ οἱ θυμὸς ἐμεῦ ἔτι πειρηθῆναι</line><line>ἔσσεται, ὃς καὶ νῦν φύγεν ἄσμενος ἐκ θανάτοιο.</line><line>ἀλλ' ἄγε δὴ Δαναοῖσι φιλοπτολέμοισι κελεύσας</line><line>τῶν ἄλλων Τρώων πειρήσομαι ἀντίος ἐλθών.</line><line>ἦ, καὶ ἐπὶ στίχας ἆλτο, κέλευε δὲ φωτὶ ἑκάστῳ:</line><line>μηκέτι νῦν Τρώων ἑκὰς ἕστατε δῖοι Ἀχαιοί,</line><line>ἀλλ' ἄγ' ἀνὴρ ἄντ' ἀνδρὸς ἴτω, μεμάτω δὲ μάχεσθαι.</line><line>ἀργαλέον δέ μοί ἐστι καὶ ἰφθίμῳ περ ἐόντι</line><line>τοσσούσδ' ἀνθρώπους ἐφέπειν καὶ πᾶσι μάχεσθαι:</line><line>οὐδέ κ' Ἄρης, ὅς περ θεὸς ἄμβροτος, οὐδέ κ' Ἀθήνη</line><line>τοσσῆσδ' ὑσμίνης ἐφέποι στόμα καὶ πονέοιτο:</line><line>ἀλλ' ὅσσον μὲν ἐγὼ δύναμαι χερσίν τε ποσίν τε</line><line>καὶ σθένει, οὔ μ' ἔτι φημὶ μεθησέμεν οὐδ' ἠβαιόν,</line><line>ἀλλὰ μάλα στιχὸς εἶμι διαμπερές, οὐδέ τιν' οἴω</line><line>Τρώων χαιρήσειν, ὅς τις σχεδὸν ἔγχεος ἔλθῃ.</line><line>ὣς φάτ' ἐποτρύνων: Τρώεσσι δὲ φαίδιμος Ἕκτωρ</line><line>κέκλεθ' ὁμοκλήσας, φάτο δ' ἴμεναι ἄντ' Ἀχιλῆος:</line><line>Τρῶες ὑπέρθυμοι μὴ δείδιτε Πηλεΐωνα.</line><line>καί κεν ἐγὼ ἐπέεσσι καὶ ἀθανάτοισι μαχοίμην,</line><line>ἔγχεϊ δ' ἀργαλέον, ἐπεὶ ἦ πολὺ φέρτεροί εἰσιν.</line><line>οὐδ' Ἀχιλεὺς πάντεσσι τέλος μύθοις ἐπιθήσει,</line><line>ἀλλὰ τὸ μὲν τελέει, τὸ δὲ καὶ μεσσηγὺ κολούει.</line><line>τοῦ δ' ἐγὼ ἀντίος εἶμι καὶ εἰ πυρὶ χεῖρας ἔοικεν,</line><line>εἰ πυρὶ χεῖρας ἔοικε, μένος δ' αἴθωνι σιδήρῳ.</line><line>ὣς φάτ' ἐποτρύνων, οἳ δ' ἀντίοι ἔγχε' ἄειραν</line><line>Τρῶες: τῶν δ' ἄμυδις μίχθη μένος, ὦρτο δ' ἀϋτή.</line><line>καὶ τότ' ἄρ' Ἕκτορα εἶπε παραστὰς Φοῖβος Ἀπόλλων:</line><line>Ἕκτορ μηκέτι πάμπαν Ἀχιλλῆϊ προμάχιζε,</line><line>ἀλλὰ κατὰ πληθύν τε καὶ ἐκ φλοίσβοιο δέδεξο,</line><line>μή πώς σ' ἠὲ βάλῃ ἠὲ σχεδὸν ἄορι τύψῃ.</line><line>ὣς ἔφαθ', Ἕκτωρ δ' αὖτις ἐδύσετο οὐλαμὸν ἀνδρῶν</line><line>ταρβήσας, ὅτ' ἄκουσε θεοῦ ὄπα φωνήσαντος.</line><line>ἐν δ' Ἀχιλεὺς Τρώεσσι θόρε φρεσὶν εἱμένος ἀλκὴν</line><line>σμερδαλέα ἰάχων, πρῶτον δ' ἕλεν Ἰφιτίωνα</line><line>ἐσθλὸν Ὀτρυντεΐδην πολέων ἡγήτορα λαῶν,</line><line>ὃν νύμφη τέκε νηῒς Ὀτρυντῆϊ πτολιπόρθῳ</line><line>Τμώλῳ ὕπο νιφόεντι Ὕδης ἐν πίονι δήμῳ:</line><line>τὸν δ' ἰθὺς μεμαῶτα βάλ' ἔγχεϊ δῖος Ἀχιλλεὺς</line><line>μέσσην κὰκ κεφαλήν: ἣ δ' ἄνδιχα πᾶσα κεάσθη,</line><line>δούπησεν δὲ πεσών, ὃ δ' ἐπεύξατο δῖος Ἀχιλλεύς:</line><line>κεῖσαι Ὀτρυντεΐδη πάντων ἐκπαγλότατ' ἀνδρῶν:</line><line>ἐνθάδε τοι θάνατος, γενεὴ δέ τοί ἐστ' ἐπὶ λίμνῃ</line><line>Γυγαίῃ, ὅθι τοι τέμενος πατρώϊόν ἐστιν</line><line>Ὕλλῳ ἐπ' ἰχθυόεντι καὶ Ἕρμῳ δινήεντι.</line><line>ὣς ἔφατ' εὐχόμενος, τὸν δὲ σκότος ὄσσε κάλυψε.</line><line>τὸν μὲν Ἀχαιῶν ἵπποι ἐπισσώτροις δατέοντο</line><line>πρώτῃ ἐν ὑσμίνῃ: ὃ δ' ἐπ' αὐτῷ Δημολέοντα</line><line>ἐσθλὸν ἀλεξητῆρα μάχης Ἀντήνορος υἱὸν</line><line>νύξε κατὰ κρόταφον, κυνέης διὰ χαλκοπαρῄου.</line><line>οὐδ' ἄρα χαλκείη κόρυς ἔσχεθεν, ἀλλὰ δι' αὐτῆς</line><line>αἰχμὴ ἱεμένη ῥῆξ' ὀστέον, ἐγκέφαλος δὲ</line><line>ἔνδον ἅπας πεπάλακτο: δάμασσε δέ μιν μεμαῶτα.</line><line>Ἱπποδάμαντα δ' ἔπειτα καθ' ἵππων ἀΐξαντα</line><line>πρόσθεν ἕθεν φεύγοντα μετάφρενον οὔτασε δουρί.</line><line>αὐτὰρ ὃ θυμὸν ἄϊσθε καὶ ἤρυγεν, ὡς ὅτε ταῦρος</line><line>ἤρυγεν ἑλκόμενος Ἑλικώνιον ἀμφὶ ἄνακτα</line><line>κούρων ἑλκόντων: γάνυται δέ τε τοῖς ἐνοσίχθων:</line><line>ὣς ἄρα τόν γ' ἐρυγόντα λίπ' ὀστέα θυμὸς ἀγήνωρ:</line><line>αὐτὰρ ὃ βῆ σὺν δουρὶ μετ' ἀντίθεον Πολύδωρον</line><line>Πριαμίδην. τὸν δ' οὔ τι πατὴρ εἴασκε μάχεσθαι,</line><line>οὕνεκά οἱ μετὰ παισὶ νεώτατος ἔσκε γόνοιο,</line><line>καί οἱ φίλτατος ἔσκε, πόδεσσι δὲ πάντας ἐνίκα</line><line>δὴ τότε νηπιέῃσι ποδῶν ἀρετὴν ἀναφαίνων</line><line>θῦνε διὰ προμάχων, εἷος φίλον ὤλεσε θυμόν.</line><line>τὸν βάλε μέσσον ἄκοντι ποδάρκης δῖος Ἀχιλλεὺς</line><line>νῶτα παραΐσσοντος, ὅθι ζωστῆρος ὀχῆες</line><line>χρύσειοι σύνεχον καὶ διπλόος ἤντετο θώρηξ:</line><line>ἀντικρὺ δὲ διέσχε παρ' ὀμφαλὸν ἔγχεος αἰχμή,</line><line>γνὺξ δ' ἔριπ' οἰμώξας, νεφέλη δέ μιν ἀμφεκάλυψε</line><line>κυανέη, προτὶ οἷ δ' ἔλαβ' ἔντερα χερσὶ λιασθείς.</line><line>Ἕκτωρ δ' ὡς ἐνόησε κασίγνητον Πολύδωρον</line><line>ἔντερα χερσὶν ἔχοντα λιαζόμενον ποτὶ γαίη</line><line>κάρ ῥά οἱ ὀφθαλμῶν κέχυτ' ἀχλύς: οὐδ' ἄρ' ἔτ' ἔτλη</line><line>δηρὸν ἑκὰς στρωφᾶσθ', ἀλλ' ἀντίος ἦλθ' Ἀχιλῆϊ</line><line>ὀξὺ δόρυ κραδάων φλογὶ εἴκελος: αὐτὰρ Ἀχιλλεὺς</line><line>ὡς εἶδ', ὣς ἀνεπᾶλτο, καὶ εὐχόμενος ἔπος ηὔδα:</line><line>ἐγγὺς ἀνὴρ ὃς ἐμόν γε μάλιστ' ἐσεμάσσατο θυμόν,</line><line>ὅς μοι ἑταῖρον ἔπεφνε τετιμένον: οὐδ' ἂν ἔτι δὴν</line><line>ἀλλήλους πτώσσοιμεν ἀνὰ πτολέμοιο γεφύρας.</line><line>ἦ, καὶ ὑπόδρα ἰδὼν προσεφώνεεν Ἕκτορα δῖον:</line><line>ἆσσον ἴθ' ὥς κεν θᾶσσον ὀλέθρου πείραθ' ἵκηαι.</line><line>τὸν δ' οὐ ταρβήσας προσέφη κορυθαίολος Ἕκτωρ:</line><line>Πηλεΐδη μὴ δὴ ἐπέεσσί με νηπύτιον ὣς</line><line>ἔλπεο δειδίξεσθαι, ἐπεὶ σάφα οἶδα καὶ αὐτὸς</line><line>ἠμὲν κερτομίας ἠδ' αἴσυλα μυθήσασθαι.</line><line>οἶδα δ' ὅτι σὺ μὲν ἐσθλός, ἐγὼ δὲ σέθεν πολὺ χείρων.</line><line>ἀλλ' ἤτοι μὲν ταῦτα θεῶν ἐν γούνασι κεῖται,</line><line>αἴ κέ σε χειρότερός περ ἐὼν ἀπὸ θυμὸν ἕλωμαι</line><line>δουρὶ βαλών, ἐπεὶ ἦ καὶ ἐμὸν βέλος ὀξὺ πάροιθεν.</line><line>ἦ ῥα, καὶ ἀμπεπαλὼν προΐει δόρυ, καὶ τό γ' Ἀθήνη</line><line>πνοιῇ Ἀχιλλῆος πάλιν ἔτραπε κυδαλίμοιο</line><line>ἦκα μάλα ψύξασα: τὸ δ' ἂψ ἵκεθ' Ἕκτορα δῖον,</line><line>αὐτοῦ δὲ προπάροιθε ποδῶν πέσεν. αὐτὰρ Ἀχιλλεὺς</line><line>ἐμμεμαὼς ἐπόρουσε κατακτάμεναι μενεαίνων,</line><line>σμερδαλέα ἰάχων: τὸν δ' ἐξήρπαξεν Ἀπόλλων</line><line>ῥεῖα μάλ' ὥς τε θεός, ἐκάλυψε δ' ἄρ' ἠέρι πολλῇ.</line><line>τρὶς μὲν ἔπειτ' ἐπόρουσε ποδάρκης δῖος Ἀχιλλεὺς</line><line>ἔγχεϊ χαλκείῳ, τρὶς δ' ἠέρα τύψε βαθεῖαν.</line><line>ἀλλ' ὅτε δὴ τὸ τέταρτον ἐπέσσυτο δαίμονι ἶσος,</line><line>δεινὰ δ' ὁμοκλήσας ἔπεα πτερόεντα προσηύδα:</line><line>ἐξ αὖ νῦν ἔφυγες θάνατον κύον: ἦ τέ τοι ἄγχι</line><line>ἦλθε κακόν: νῦν αὖτέ σ' ἐρύσατο Φοῖβος Ἀπόλλων,</line><line>ᾧ μέλλεις εὔχεσθαι ἰὼν ἐς δοῦπον ἀκόντων.</line><line>ἦ θήν σ' ἐξανύω γε καὶ ὕστερον ἀντιβολήσας,</line><line>εἴ πού τις καὶ ἔμοιγε θεῶν ἐπιτάρροθός ἐστι.</line><line>νῦν αὖ τοὺς ἄλλους ἐπιείσομαι, ὅν κε κιχείω.</line><line>ὣς εἰπὼν Δρύοπ' οὖτα κατ' αὐχένα μέσσον ἄκοντι:</line><line>ἤριπε δὲ προπάροιθε ποδῶν: ὃ δὲ τὸν μὲν ἔασε,</line><line>Δημοῦχον δὲ Φιλητορίδην ἠΰν τε μέγαν τε</line><line>κὰγ γόνυ δουρὶ βαλὼν ἠρύκακε. τὸν μὲν ἔπειτα</line><line>οὐτάζων ξίφεϊ μεγάλῳ ἐξαίνυτο θυμόν:</line><line>αὐτὰρ ὃ Λαόγονον καὶ Δάρδανον υἷε Βίαντος</line><line>ἄμφω ἐφορμηθεὶς ἐξ ἵππων ὦσε χαμᾶζε,</line><line>τὸν μὲν δουρὶ βαλών, τὸν δὲ σχεδὸν ἄορι τύψας.</line><line>Τρῶα δ' Ἀλαστορίδην, ὃ μὲν ἀντίος ἤλυθε γούνων,</line><line>εἴ πώς εὑ πεφίδοιτο λαβὼν καὶ ζωὸν ἀφείη</line><line>μηδὲ κατακτείνειεν ὁμηλικίην ἐλεήσας,</line><line>νήπιος, οὐδὲ τὸ ᾔδη ὃ οὐ πείσεσθαι ἔμελλεν:</line><line>οὐ γάρ τι γλυκύθυμος ἀνὴρ ἦν οὐδ' ἀγανόφρων,</line><line>ἀλλὰ μάλ' ἐμμεμαώς: ὃ μὲν ἥπτετο χείρεσι γούνων</line><line>ἱέμενος λίσσεσθ', ὃ δὲ φασγάνῳ οὖτα καθ' ἧπαρ:</line><line>ἐκ δέ οἱ ἧπαρ ὄλισθεν, ἀτὰρ μέλαν αἷμα κατ' αὐτοῦ</line><line>κόλπον ἐνέπλησεν: τὸν δὲ σκότος ὄσσε κάλυψε</line><line>θυμοῦ δευόμενον: ὃ δὲ Μούλιον οὖτα παραστὰς</line><line>δουρὶ κατ' οὖς: εἶθαρ δὲ δι' οὔατος ἦλθ' ἑτέροιο</line><line>αἰχμὴ χαλκείη: ὃ δ' Ἀγήνορος υἱὸν Ἔχεκλον</line><line>μέσσην κὰκ κεφαλὴν ξίφει ἤλασε κωπήεντι,</line><line>πᾶν δ' ὑπεθερμάνθη ξίφος αἵματι: τὸν δὲ κατ' ὄσσε</line><line>ἔλλαβε πορφύρεος θάνατος καὶ μοῖρα κραταιή.</line><line>Δευκαλίωνα δ' ἔπειθ', ἵνα τε ξυνέχουσι τένοντες</line><line>ἀγκῶνος, τῇ τόν γε φίλης διὰ χειρὸς ἔπειρεν</line><line>αἰχμῇ χαλκείῃ: ὃ δέ μιν μένε χεῖρα βαρυνθεὶς</line><line>πρόσθ' ὁρόων θάνατον: ὃ δὲ φασγάνῳ αὐχένα θείνας</line><line>τῆλ' αὐτῇ πήληκι κάρη βάλε: μυελὸς αὖτε</line><line>σφονδυλίων ἔκπαλθ', ὃ δ' ἐπὶ χθονὶ κεῖτο τανυσθείς.</line><line>αὐτὰρ ὃ βῆ ῥ' ἰέναι μετ' ἀμύμονα Πείρεω υἱὸν</line><line>Ῥίγμον, ὃς ἐκ Θρῄκης ἐριβώλακος εἰληλούθει:</line><line>τὸν βάλε μέσσον ἄκοντι, πάγη δ' ἐν νηδύϊ χαλκός,</line><line>ἤριπε δ' ἐξ ὀχέων: ὃ δ' Ἀρηΐθοον θεράποντα</line><line>ἂψ ἵππους στρέψαντα μετάφρενον ὀξέϊ δουρὶ</line><line>νύξ', ἀπὸ δ' ἅρματος ὦσε: κυκήθησαν δέ οἱ ἵπποι.</line><line>ὡς δ' ἀναμαιμάει βαθέ' ἄγκεα θεσπιδαὲς πῦρ</line><line>οὔρεος ἀζαλέοιο, βαθεῖα δὲ καίεται ὕλη,</line><line>πάντῃ τε κλονέων ἄνεμος φλόγα εἰλυφάζει,</line><line>ὣς ὅ γε πάντῃ θῦνε σὺν ἔγχεϊ δαίμονι ἶσος</line><line>κτεινομένους ἐφέπων: ῥέε δ' αἵματι γαῖα μέλαινα.</line><line>ὡς δ' ὅτε τις ζεύξῃ βόας ἄρσενας εὐρυμετώπους</line><line>τριβέμεναι κρῖ λευκὸν ἐϋκτιμένῃ ἐν ἀλωῇ,</line><line>ῥίμφά τε λέπτ' ἐγένοντο βοῶν ὑπὸ πόσσ' ἐριμύκων,</line><line>ὣς ὑπ' Ἀχιλλῆος μεγαθύμου μώνυχες ἵπποι</line><line>στεῖβον ὁμοῦ νέκυάς τε καὶ ἀσπίδας: αἵματι δ' ἄξων</line><line>νέρθεν ἅπας πεπάλακτο καὶ ἄντυγες αἳ περὶ δίφρον,</line><line>ἃς ἄρ' ἀφ' ἱππείων ὁπλέων ῥαθάμιγγες ἔβαλλον</line><line>αἵ τ' ἀπ' ἐπισσώτρων: ὃ δὲ ἵετο κῦδος ἀρέσθαι</line><line>Πηλεΐδης, λύθρῳ δὲ παλάσσετο χεῖρας ἀάπτους.</line><line>ἀλλ' ὅτε δὴ πόρον ἷξον ἐϋρρεῖος ποταμοῖο</line><line>Ξάνθου δινήεντος, ὃν ἀθάνατος τέκετο Ζεύς,</line><line>ἔνθα διατμήξας τοὺς μὲν πεδίον δὲ δίωκε</line><line>πρὸς πόλιν, ᾗ περ Ἀχαιοὶ ἀτυζόμενοι φοβέοντο</line><line>ἤματι τῷ προτέρῳ, ὅτε μαίνετο φαίδιμος Ἕκτωρ:</line><line>τῇ ῥ' οἵ γε προχέοντο πεφυζότες, ἠέρα δ' Ἥρη</line><line>πίτνα πρόσθε βαθεῖαν ἐρυκέμεν: ἡμίσεες δὲ</line><line>ἐς ποταμὸν εἰλεῦντο βαθύρροον ἀργυροδίνην,</line><line>ἐν δ' ἔπεσον μεγάλῳ πατάγῳ, βράχε δ' αἰπὰ ῥέεθρα,</line><line>ὄχθαι δ' ἀμφὶ περὶ μεγάλ' ἴαχον: οἳ δ' ἀλαλητῷ</line><line>ἔννεον ἔνθα καὶ ἔνθα ἑλισσόμενοι περὶ δίνας.</line><line>ὡς δ' ὅθ' ὑπὸ ῥιπῆς πυρὸς ἀκρίδες ἠερέθονται</line><line>φευγέμεναι ποταμὸν δέ: τὸ δὲ φλέγει ἀκάματον πῦρ</line><line>ὄρμενον ἐξαίφνης, ταὶ δὲ πτώσσουσι καθ' ὕδωρ:</line><line>ὣς ὑπ' Ἀχιλλῆος Ξάνθου βαθυδινήεντος</line><line>πλῆτο ῥόος κελάδων ἐπιμὶξ ἵππων τε καὶ ἀνδρῶν.</line><line>αὐτὰρ ὃ διογενὴς δόρυ μὲν λίπεν αὐτοῦ ἐπ' ὄχθῃ</line><line>κεκλιμένον μυρίκῃσιν, ὃ δ' ἔσθορε δαίμονι ἶσος</line><line>φάσγανον οἶον ἔχων, κακὰ δὲ φρεσὶ μήδετο ἔργα,</line><line>τύπτε δ' ἐπιστροφάδην: τῶν δὲ στόνος ὄρνυτ' ἀεικὴς</line><line>ἄορι θεινομένων, ἐρυθαίνετο δ' αἵματι ὕδωρ.</line><line>ὡς δ' ὑπὸ δελφῖνος μεγακήτεος ἰχθύες ἄλλοι</line><line>φεύγοντες πιμπλᾶσι μυχοὺς λιμένος εὐόρμου</line><line>δειδιότες: μάλα γάρ τε κατεσθίει ὅν κε λάβῃσιν:</line><line>ὣς Τρῶες ποταμοῖο κατὰ δεινοῖο ῥέεθρα</line><line>πτῶσσον ὑπὸ κρημνούς. ὃ δ' ἐπεὶ κάμε χεῖρας ἐναίρων,</line><line>ζωοὺς ἐκ ποταμοῖο δυώδεκα λέξατο κούρους</line><line>ποινὴν Πατρόκλοιο Μενοιτιάδαο θανόντος:</line><line>τοὺς ἐξῆγε θύραζε τεθηπότας ἠΰτε νεβρούς,</line><line>δῆσε δ' ὀπίσσω χεῖρας ἐϋτμήτοισιν ἱμᾶσι,</line><line>τοὺς αὐτοὶ φορέεσκον ἐπὶ στρεπτοῖσι χιτῶσι,</line><line>δῶκε δ' ἑταίροισιν κατάγειν κοίλας ἐπὶ νῆας.</line><line>αὐτὰρ ὃ ἂψ ἐπόρουσε δαϊζέμεναι μενεαίνων.</line><line>ἔνθ' υἷι Πριάμοιο συνήντετο Δαρδανίδαο</line><line>ἐκ ποταμοῦ φεύγοντι Λυκάονι, τόν ῥά ποτ' αὐτὸς</line><line>ἦγε λαβὼν ἐκ πατρὸς ἀλωῆς οὐκ ἐθέλοντα</line><line>ἐννύχιος προμολών: ὃ δ' ἐρινεὸν ὀξέϊ χαλκῷ</line><line>τάμνε νέους ὄρπηκας, ἵν' ἅρματος ἄντυγες εἶεν:</line><line>τῷ δ' ἄρ' ἀνώϊστον κακὸν ἤλυθε δῖος Ἀχιλλεύς.</line><line>καὶ τότε μέν μιν Λῆμνον ἐϋκτιμένην ἐπέρασσε</line><line>νηυσὶν ἄγων, ἀτὰρ υἱὸς Ἰήσονος ὦνον ἔδωκε:</line><line>κεῖθεν δὲ ξεῖνός μιν ἐλύσατο πολλὰ δ' ἔδωκεν</line><line>Ἴμβριος Ἠετίων, πέμψεν δ' ἐς δῖαν Ἀρίσβην:</line><line>ἔνθεν ὑπεκπροφυγὼν πατρώϊον ἵκετο δῶμα.</line><line>ἕνδεκα δ' ἤματα θυμὸν ἐτέρπετο οἷσι φίλοισιν</line><line>ἐλθὼν ἐκ Λήμνοιο: δυωδεκάτῃ δέ μιν αὖτις</line><line>χερσὶν Ἀχιλλῆος θεὸς ἔμβαλεν, ὅς μιν ἔμελλε</line><line>πέμψειν εἰς Ἀΐδαο καὶ οὐκ ἐθέλοντα νέεσθαι.</line><line>τὸν δ' ὡς οὖν ἐνόησε ποδάρκης δῖος Ἀχιλλεὺς</line><line>γυμνὸν ἄτερ κόρυθός τε καὶ ἀσπίδος, οὐδ' ἔχεν ἔγχος,</line><line>ἀλλὰ τὰ μέν ῥ' ἀπὸ πάντα χαμαὶ βάλε: τεῖρε γὰρ ἱδρὼς</line><line>φεύγοντ' ἐκ ποταμοῦ, κάματος δ' ὑπὸ γούνατ' ἐδάμνα:</line><line>ὀχθήσας δ' ἄρα εἶπε πρὸς ὃν μεγαλήτορα θυμόν:</line><line>ὢ πόποι ἦ μέγα θαῦμα τόδ' ὀφθαλμοῖσιν ὁρῶμαι:</line><line>ἦ μάλα δὴ Τρῶες μεγαλήτορες οὕς περ ἔπεφνον</line><line>αὖτις ἀναστήσονται ὑπὸ ζόφου ἠερόεντος,</line><line>οἷον δὴ καὶ ὅδ' ἦλθε φυγὼν ὕπο νηλεὲς ἦμαρ</line><line>Λῆμνον ἐς ἠγαθέην πεπερημένος: οὐδέ μιν ἔσχε</line><line>πόντος ἁλὸς πολιῆς, ὃ πολέας ἀέκοντας ἐρύκει.</line><line>ἀλλ' ἄγε δὴ καὶ δουρὸς ἀκωκῆς ἡμετέροιο</line><line>γεύσεται, ὄφρα ἴδωμαι ἐνὶ φρεσὶν ἠδὲ δαείω</line><line>ἢ ἄρ' ὁμῶς καὶ κεῖθεν ἐλεύσεται, ἦ μιν ἐρύξει</line><line>γῆ φυσίζοος, ἥ τε κατὰ κρατερόν περ ἐρύκει.</line><line>ὣς ὅρμαινε μένων: ὃ δέ οἱ σχεδὸν ἦλθε τεθηπὼς</line><line>γούνων ἅψασθαι μεμαώς, περὶ δ' ἤθελε θυμῷ</line><line>ἐκφυγέειν θάνατόν τε κακὸν καὶ κῆρα μέλαιναν.</line><line>ἤτοι ὃ μὲν δόρυ μακρὸν ἀνέσχετο δῖος Ἀχιλλεὺς</line><line>οὐτάμεναι μεμαώς, ὃ δ' ὑπέδραμε καὶ λάβε γούνων</line><line>κύψας: ἐγχείη δ' ἄρ' ὑπὲρ νώτου ἐνὶ γαίῃ</line><line>ἔστη ἱεμένη χροὸς ἄμεναι ἀνδρομέοιο.</line><line>αὐτὰρ ὃ τῇ ἑτέρῃ μὲν ἑλὼν ἐλλίσσετο γούνων,</line><line>τῇ δ' ἑτέρῃ ἔχεν ἔγχος ἀκαχμένον οὐδὲ μεθίει:</line><line>καί μιν φωνήσας ἔπεα πτερόεντα προσηύδα:</line><line>γουνοῦμαι σ' Ἀχιλεῦ: σὺ δέ μ' αἴδεο καί μ' ἐλέησον:</line><line>ἀντί τοί εἰμ' ἱκέταο διοτρεφὲς αἰδοίοιο:</line><line>πὰρ γὰρ σοὶ πρώτῳ πασάμην Δημήτερος ἀκτὴν</line><line>ἤματι τῷ ὅτε μ' εἷλες ἐϋκτιμένῃ ἐν ἀλωῇ,</line><line>καί μ' ἐπέρασσας ἄνευθεν ἄγων πατρός τε φίλων τε</line><line>Λῆμνον ἐς ἠγαθέην, ἑκατόμβοιον δέ τοι ἦλφον.</line><line>νῦν δὲ λύμην τρὶς τόσσα πορών: ἠὼς δέ μοί ἐστιν</line><line>ἥδε δυωδεκάτη, ὅτ' ἐς Ἴλιον εἰλήλουθα</line><line>πολλὰ παθών: νῦν αὖ με τεῇς ἐν χερσὶν ἔθηκε</line><line>μοῖρ' ὀλοή: μέλλω που ἀπεχθέσθαι Διὶ πατρί,</line><line>ὅς με σοὶ αὖτις δῶκε: μινυνθάδιον δέ με μήτηρ</line><line>γείνατο Λαοθόη θυγάτηρ Ἄλταο γέροντος</line><line>Ἄλτεω, ὃς Λελέγεσσι φιλοπτολέμοισιν ἀνάσσει</line><line>Πήδασον αἰπήεσσαν ἔχων ἐπὶ Σατνιόεντι.</line><line>τοῦ δ' ἔχε θυγατέρα Πρίαμος, πολλὰς δὲ καὶ ἄλλας:</line><line>τῆς δὲ δύω γενόμεσθα, σὺ δ' ἄμφω δειροτομήσεις,</line><line>ἤτοι τὸν πρώτοισι μετὰ πρυλέεσσι δάμασσας</line><line>ἀντίθεον Πολύδωρον, ἐπεὶ βάλες ὀξέϊ δουρί:</line><line>νῦν δὲ δὴ ἐνθάδ' ἐμοὶ κακὸν ἔσσεται: οὐ γὰρ ὀΐω</line><line>σὰς χεῖρας φεύξεσθαι, ἐπεί ῥ' ἐπέλασσέ γε δαίμων.</line><line>ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσι:</line><line>μή με κτεῖν', ἐπεὶ οὐχ ὁμογάστριος Ἕκτορός εἰμι,</line><line>ὅς τοι ἑταῖρον ἔπεφνεν ἐνηέα τε κρατερόν τε.</line><line>ὣς ἄρα μιν Πριάμοιο προσηύδα φαίδιμος υἱὸς</line><line>λισσόμενος ἐπέεσσιν, ἀμείλικτον δ' ὄπ' ἄκουσε:</line><line>νήπιε μή μοι ἄποινα πιφαύσκεο μηδ' ἀγόρευε:</line><line>πρὶν μὲν γὰρ Πάτροκλον ἐπισπεῖν αἴσιμον ἦμαρ</line><line>τόφρά τί μοι πεφιδέσθαι ἐνὶ φρεσὶ φίλτερον ἦεν</line><line>Τρώων, καὶ πολλοὺς ζωοὺς ἕλον ἠδ' ἐπέρασσα:</line><line>νῦν δ' οὐκ ἔσθ' ὅς τις θάνατον φύγῃ ὅν κε θεός γε</line><line>Ἰλίου προπάροιθεν ἐμῇς ἐν χερσὶ βάλῃσι</line><line>καὶ πάντων Τρώων, περὶ δ' αὖ Πριάμοιό γε παίδων.</line><line>ἀλλὰ φίλος θάνε καὶ σύ: τί ἦ ὀλοφύρεαι οὕτως;</line><line>κάτθανε καὶ Πάτροκλος, ὅ περ σέο πολλὸν ἀμείνων.</line><line>οὐχ ὁράᾳς οἷος καὶ ἐγὼ καλός τε μέγας τε;</line><line>πατρὸς δ' εἴμ' ἀγαθοῖο, θεὰ δέ με γείνατο μήτηρ:</line><line>ἀλλ' ἔπι τοι καὶ ἐμοὶ θάνατος καὶ μοῖρα κραταιή:</line><line>ἔσσεται ἢ ἠὼς ἢ δείλη ἢ μέσον ἦμαρ</line><line>ὁππότε τις καὶ ἐμεῖο Ἄρῃ ἐκ θυμὸν ἕληται</line><line>ἢ ὅ γε δουρὶ βαλὼν ἢ ἀπὸ νευρῆφιν ὀϊστῷ.</line><line>ὣς φάτο, τοῦ δ' αὐτοῦ λύτο γούνατα καὶ φίλον ἦτορ:</line><line>ἔγχος μέν ῥ' ἀφέηκεν, ὃ δ' ἕζετο χεῖρε πετάσσας</line><line>ἀμφοτέρας: Ἀχιλεὺς δὲ ἐρυσσάμενος ξίφος ὀξὺ</line><line>τύψε κατὰ κληῗδα παρ' αὐχένα, πᾶν δέ οἱ εἴσω</line><line>δῦ ξίφος ἄμφηκες: ὃ δ' ἄρα πρηνὴς ἐπὶ γαίῃ</line><line>κεῖτο ταθείς, ἐκ δ' αἷμα μέλαν ῥέε, δεῦε δὲ γαῖαν.</line><line>τὸν δ' Ἀχιλεὺς ποταμὸν δὲ λαβὼν ποδὸς ἧκε φέρεσθαι,</line><line>καί οἱ ἐπευχόμενος ἔπεα πτερόεντ' ἀγόρευεν:</line><line>ἐνταυθοῖ νῦν κεῖσο μετ' ἰχθύσιν, οἵ σ' ὠτειλὴν</line><line>αἷμ' ἀπολιχμήσονται ἀκηδέες: οὐδέ σε μήτηρ</line><line>ἐνθεμένη λεχέεσσι γοήσεται, ἀλλὰ Σκάμανδρος</line><line>οἴσει δινήεις εἴσω ἁλὸς εὐρέα κόλπον:</line><line>θρῴσκων τις κατὰ κῦμα μέλαιναν φρῖχ' ὑπαΐξει</line><line>ἰχθύς, ὅς κε φάγῃσι Λυκάονος ἀργέτα δημόν.</line><line>φθείρεσθ' εἰς ὅ κεν ἄστυ κιχείομεν Ἰλίου ἱρῆς</line><line>ὑμεῖς μὲν φεύγοντες, ἐγὼ δ' ὄπιθεν κεραΐζων.</line><line>οὐδ' ὑμῖν ποταμός περ ἐΰρροος ἀργυροδίνης</line><line>ἀρκέσει, ᾧ δὴ δηθὰ πολέας ἱερεύετε ταύρους,</line><line>ζωοὺς δ' ἐν δίνῃσι καθίετε μώνυχας ἵππους.</line><line>ἀλλὰ καὶ ὧς ὀλέεσθε κακὸν μόρον, εἰς ὅ κε πάντες</line><line>τίσετε Πατρόκλοιο φόνον καὶ λοιγὸν Ἀχαιῶν,</line><line>οὓς ἐπὶ νηυσὶ θοῇσιν ἐπέφνετε νόσφιν ἐμεῖο.</line><line>ὣς ἄρ' ἔφη, ποταμὸς δὲ χολώσατο κηρόθι μᾶλλον,</line><line>ὅρμηνεν δ' ἀνὰ θυμὸν ὅπως παύσειε πόνοιο</line><line>δῖον Ἀχιλλῆα, Τρώεσσι δὲ λοιγὸν ἀλάλκοι.</line><line>τόφρα δὲ Πηλέος υἱὸς ἔχων δολιχόσκιον ἔγχος</line><line>Ἀστεροπαίῳ ἐπᾶλτο κατακτάμεναι μενεαίνων</line><line>υἱέϊ Πηλεγόνος: τὸν δ' Ἀξιὸς εὐρυρέεθρος</line><line>γείνατο καὶ Περίβοια Ἀκεσσαμενοῖο θυγατρῶν</line><line>πρεσβυτάτη: τῇ γάρ ῥα μίγη ποταμὸς βαθυδίνης.</line><line>τῷ ῥ' Ἀχιλεὺς ἐπόρουσεν, ὃ δ' ἀντίος ἐκ ποταμοῖο</line><line>ἔστη ἔχων δύο δοῦρε: μένος δέ οἱ ἐν φρεσὶ θῆκε</line><line>Ξάνθος, ἐπεὶ κεχόλωτο δαϊκταμένων αἰζηῶν,</line><line>τοὺς Ἀχιλεὺς ἐδάϊζε κατὰ ῥόον οὐδ' ἐλέαιρεν.</line><line>οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,</line><line>τὸν πρότερος προσέειπε ποδάρκης δῖος Ἀχιλλεύς:</line><line>τίς πόθεν εἰς ἀνδρῶν ὅ μευ ἔτλης ἀντίος ἐλθεῖν;</line><line>δυστήνων δέ τε παῖδες ἐμῷ μένει ἀντιόωσι.</line><line>τὸν δ' αὖ Πηλεγόνος προσεφώνεε φαίδιμος υἱός:</line><line>Πηλεΐδη μεγάθυμε τί ἦ γενεὴν ἐρεείνεις;</line><line>εἴμ' ἐκ Παιονίης ἐριβώλου τηλόθ' ἐούσης</line><line>Παίονας ἄνδρας ἄγων δολιχεγχέας: ἥδε δέ μοι νῦν</line><line>ἠὼς ἑνδεκάτη ὅτε Ἴλιον εἰλήλουθα.</line><line>αὐτὰρ ἐμοὶ γενεὴ ἐξ Ἀξιοῦ εὐρὺ ῥέοντος</line><line>Ἀξιοῦ, ὃς κάλλιστον ὕδωρ ἐπὶ γαῖαν ἵησιν,</line><line>ὃς τέκε Πηλεγόνα κλυτὸν ἔγχεϊ: τὸν δ' ἐμέ φασι</line><line>γείνασθαι: νῦν αὖτε μαχώμεθα φαίδιμ' Ἀχιλλεῦ.</line><line>ὣς φάτ' ἀπειλήσας, ὃ δ' ἀνέσχετο δῖος Ἀχιλλεὺς</line><line>Πηλιάδα μελίην: ὃ δ' ἁμαρτῇ δούρασιν ἀμφὶς</line><line>ἥρως Ἀστεροπαῖος, ἐπεὶ περιδέξιος ἦεν.</line><line>καί ῥ' ἑτέρῳ μὲν δουρὶ σάκος βάλεν, οὐδὲ διὰ πρὸ</line><line>ῥῆξε σάκος: χρυσὸς γὰρ ἐρύκακε δῶρα θεοῖο:</line><line>τῷ δ' ἑτέρῳ μιν πῆχυν ἐπιγράβδην βάλε χειρὸς</line><line>δεξιτερῆς, σύτο δ' αἷμα κελαινεφές: ἣ δ' ὑπὲρ αὐτοῦ</line><line>γαίῃ ἐνεστήρικτο λιλαιομένη χροὸς ἆσαι.</line><line>δεύτερος αὖτ' Ἀχιλεὺς μελίην ἰθυπτίωνα</line><line>Ἀστεροπαίῳ ἐφῆκε κατακτάμεναι μενεαίνων.</line><line>καὶ τοῦ μέν ῥ' ἀφάμαρτεν, ὃ δ' ὑψηλὴν βάλεν ὄχθην,</line><line>μεσσοπαγὲς δ' ἄρ' ἔθηκε κατ' ὄχθης μείλινον ἔγχος.</line><line>Πηλεΐδης δ' ἄορ ὀξὺ ἐρυσσάμενος παρὰ μηροῦ</line><line>ἆλτ' ἐπί οἱ μεμαώς: ὃ δ' ἄρα μελίην Ἀχιλῆος</line><line>οὐ δύνατ' ἐκ κρημνοῖο ἐρύσσαι χειρὶ παχείῃ.</line><line>τρὶς μέν μιν πελέμιξεν ἐρύσσασθαι μενεαίνων,</line><line>τρὶς δὲ μεθῆκε βίης: τὸ δὲ τέτρατον ἤθελε θυμῷ</line><line>ἆξαι ἐπιγνάμψας δόρυ μείλινον Αἰακίδαο,</line><line>ἀλλὰ πρὶν Ἀχιλεὺς σχεδὸν ἄορι θυμὸν ἀπηύρα.</line><line>γαστέρα γάρ μιν τύψε παρ' ὀμφαλόν, ἐκ δ' ἄρα πᾶσαι</line><line>χύντο χαμαὶ χολάδες: τὸν δὲ σκότος ὄσσε κάλυψεν</line><line>ἀσθμαίνοντ': Ἀχιλεὺς δ' ἄρ' ἐνὶ στήθεσσιν ὀρούσας</line><line>τεύχεά τ' ἐξενάριξε καὶ εὐχόμενος ἔπος ηὔδα:</line><line>κεῖσ' οὕτως: χαλεπόν τοι ἐρισθενέος Κρονίωνος</line><line>παισὶν ἐριζέμεναι ποταμοῖό περ ἐκγεγαῶτι.</line><line>φῆσθα σὺ μὲν ποταμοῦ γένος ἔμμεναι εὐρὺ ῥέοντος,</line><line>αὐτὰρ ἐγὼ γενεὴν μεγάλου Διὸς εὔχομαι εἶναι.</line><line>τίκτέ μ' ἀνὴρ πολλοῖσιν ἀνάσσων Μυρμιδόνεσσι</line><line>Πηλεὺς Αἰακίδης: ὃ δ' ἄρ' Αἰακὸς ἐκ Διὸς ἦεν.</line><line>τὼ κρείσσων μὲν Ζεὺς ποταμῶν ἁλιμυρηέντων,</line><line>κρείσσων αὖτε Διὸς γενεὴ ποταμοῖο τέτυκται.</line><line>καὶ γὰρ σοὶ ποταμός γε πάρα μέγας, εἰ δύναταί τι</line><line>χραισμεῖν: ἀλλ' οὐκ ἔστι Διὶ Κρονίωνι μάχεσθαι,</line><line>τῷ οὐδὲ κρείων Ἀχελώϊος ἰσοφαρίζει,</line><line>οὐδὲ βαθυρρείταο μέγα σθένος Ὠκεανοῖο,</line><line>ἐξ οὗ περ πάντες ποταμοὶ καὶ πᾶσα θάλασσα</line><line>καὶ πᾶσαι κρῆναι καὶ φρείατα μακρὰ νάουσιν:</line><line>ἀλλὰ καὶ ὃς δείδοικε Διὸς μεγάλοιο κεραυνὸν</line><line>δεινήν τε βροντήν, ὅτ' ἀπ' οὐρανόθεν σμαραγήσῃ.</line><line>ἦ ῥα, καὶ ἐκ κρημνοῖο ἐρύσσατο χάλκεον ἔγχος,</line><line>τὸν δὲ κατ' αὐτόθι λεῖπεν, ἐπεὶ φίλον ἦτορ ἀπηύρα,</line><line>κείμενον ἐν ψαμάθοισι, δίαινε δέ μιν μέλαν ὕδωρ.</line><line>τὸν μὲν ἄρ' ἐγχέλυές τε καὶ ἰχθύες ἀμφεπένοντο</line><line>δημὸν ἐρεπτόμενοι ἐπινεφρίδιον κείροντες:</line><line>αὐτὰρ ὃ βῆ ῥ' ἰέναι μετὰ Παίονας ἱπποκορυστάς,</line><line>οἵ ῥ' ἔτι πὰρ ποταμὸν πεφοβήατο δινήεντα,</line><line>ὡς εἶδον τὸν ἄριστον ἐνὶ κρατερῇ ὑσμίνῃ</line><line>χέρσ' ὕπο Πηλεΐδαο καὶ ἄορι ἶφι δαμέντα.</line><line>ἔνθ' ἕλε Θερσίλοχόν τε Μύδωνά τε Ἀστύπυλόν τε</line><line>Μνῆσόν τε Θρασίον τε καὶ Αἴνιον ἠδ' Ὀφελέστην:</line><line>καί νύ κ' ἔτι πλέονας κτάνε Παίονας ὠκὺς Ἀχιλλεύς,</line><line>εἰ μὴ χωσάμενος προσέφη ποταμὸς βαθυδίνης</line><line>ἀνέρι εἰσάμενος, βαθέης δ' ἐκ φθέγξατο δίνης:</line><line>ὦ Ἀχιλεῦ, περὶ μὲν κρατέεις, περὶ δ' αἴσυλα ῥέζεις</line><line>ἀνδρῶν: αἰεὶ γάρ τοι ἀμύνουσιν θεοὶ αὐτοί.</line><line>εἴ τοι Τρῶας ἔδωκε Κρόνου παῖς πάντας ὀλέσσαι,</line><line>ἐξ ἐμέθεν γ' ἐλάσας πεδίον κάτα μέρμερα ῥέζε:</line><line>πλήθει γὰρ δή μοι νεκύων ἐρατεινὰ ῥέεθρα,</line><line>οὐδέ τί πῃ δύναμαι προχέειν ῥόον εἰς ἅλα δῖαν</line><line>στεινόμενος νεκύεσσι, σὺ δὲ κτείνεις ἀϊδήλως.</line><line>ἀλλ' ἄγε δὴ καὶ ἔασον: ἄγη μ' ἔχει ὄρχαμε λαῶν.</line><line>τὸν δ' ἀπαμειβόμενος προσέφη πόδας ὠκὺς Ἀχιλλεύς:</line><line>ἔσται ταῦτα Σκάμανδρε διοτρεφές, ὡς σὺ κελεύεις.</line><line>Τρῶας δ' οὐ πρὶν λήξω ὑπερφιάλους ἐναρίζων,</line><line>πρὶν ἔλσαι κατὰ ἄστυ καὶ Ἕκτορι πειρηθῆναι</line><line>ἀντιβίην, ἤ κέν με δαμάσσεται, ἦ κεν ἐγὼ τόν.</line><line>ὣς εἰπὼν Τρώεσσιν ἐπέσσυτο δαίμονι ἶσος:</line><line>καὶ τότ' Ἀπόλλωνα προσέφη ποταμὸς βαθυδίνης:</line><line>ὢ πόποι ἀργυρότοξε Διὸς τέκος οὐ σύ γε βουλὰς</line><line>εἰρύσαο Κρονίωνος, ὅ τοι μάλα πόλλ' ἐπέτελλε</line><line>Τρωσὶ παρεστάμεναι καὶ ἀμύνειν, εἰς ὅ κεν ἔλθῃ</line><line>δείελος ὀψὲ δύων, σκιάσῃ δ' ἐρίβωλον ἄρουραν.</line><line>ἦ, καὶ Ἀχιλλεὺς μὲν δουρικλυτὸς ἔνθορε μέσσῳ</line><line>κρημνοῦ ἀπαΐξας: ὃ δ' ἐπέσσυτο οἴδματι θύων,</line><line>πάντα δ' ὄρινε ῥέεθρα κυκώμενος, ὦσε δὲ νεκροὺς</line><line>πολλούς, οἵ ῥα κατ' αὐτὸν ἅλις ἔσαν, οὓς κτάν' Ἀχιλλεύς</line><line>τοὺς ἔκβαλλε θύραζε μεμυκὼς ἠΰτε ταῦρος</line><line>χέρσον δέ: ζωοὺς δὲ σάω κατὰ καλὰ ῥέεθρα,</line><line>κρύπτων ἐν δίνῃσι βαθείῃσιν μεγάλῃσι.</line><line>δεινὸν δ' ἀμφ' Ἀχιλῆα κυκώμενον ἵστατο κῦμα,</line><line>ὤθει δ' ἐν σάκεϊ πίπτων ῥόος: οὐδὲ πόδεσσιν</line><line>εἶχε στηρίξασθαι: ὃ δὲ πτελέην ἕλε χερσὶν</line><line>εὐφυέα μεγάλην: ἣ δ' ἐκ ῥιζῶν ἐριποῦσα</line><line>κρημνὸν ἅπαντα διῶσεν, ἐπέσχε δὲ καλὰ ῥέεθρα</line><line>ὄζοισιν πυκινοῖσι, γεφύρωσεν δέ μιν αὐτὸν</line><line>εἴσω πᾶσ' ἐριποῦσ': ὃ δ' ἄρ' ἐκ δίνης ἀνορούσας</line><line>ἤϊξεν πεδίοιο ποσὶ κραιπνοῖσι πέτεσθαι</line><line>δείσας: οὐδέ τ' ἔληγε θεὸς μέγας, ὦρτο δ' ἐπ' αὐτῷ</line><line>ἀκροκελαινιόων, ἵνα μιν παύσειε πόνοιο</line><line>δῖον Ἀχιλλῆα, Τρώεσσι δὲ λοιγὸν ἀλάλκοι.</line><line>Πηλεΐδης δ' ἀπόρουσεν ὅσον τ' ἐπὶ δουρὸς ἐρωή,</line><line>αἰετοῦ οἴματ' ἔχων μέλανος τοῦ θηρητῆρος,</line><line>ὅς θ' ἅμα κάρτιστός τε καὶ ὤκιστος πετεηνῶν:</line><line>τῷ ἐϊκὼς ἤϊξεν, ἐπὶ στήθεσσι δὲ χαλκὸς</line><line>σμερδαλέον κονάβιζεν: ὕπαιθα δὲ τοῖο λιασθεὶς</line><line>φεῦγ', ὃ δ' ὄπισθε ῥέων ἕπετο μεγάλῳ ὀρυμαγδῷ.</line><line>ὡς δ' ὅτ' ἀνὴρ ὀχετηγὸς ἀπὸ κρήνης μελανύδρου</line><line>ἂμ φυτὰ καὶ κήπους ὕδατι ῥόον ἡγεμονεύῃ</line><line>χερσὶ μάκελλαν ἔχων, ἀμάρης ἐξ ἔχματα βάλλων:</line><line>τοῦ μέν τε προρέοντος ὑπὸ ψηφῖδες ἅπασαι</line><line>ὀχλεῦνται: τὸ δέ τ' ὦκα κατειβόμενον κελαρύζει</line><line>χώρῳ ἔνι προαλεῖ, φθάνει δέ τε καὶ τὸν ἄγοντα:</line><line>ὣς αἰεὶ Ἀχιλῆα κιχήσατο κῦμα ῥόοιο</line><line>καὶ λαιψηρὸν ἐόντα: θεοὶ δέ τε φέρτεροι ἀνδρῶν.</line><line>ὁσσάκι δ' ὁρμήσειε ποδάρκης δῖος Ἀχιλλεὺς</line><line>στῆναι ἐναντίβιον καὶ γνώμεναι εἴ μιν ἅπαντες</line><line>ἀθάνατοι φοβέουσι, τοὶ οὐρανὸν εὐρὺν ἔχουσι,</line><line>τοσσάκι μιν μέγα κῦμα διιπετέος ποταμοῖο</line><line>πλάζ' ὤμους καθύπερθεν: ὃ δ' ὑψόσε ποσσὶν ἐπήδα</line><line>θυμῷ ἀνιάζων: ποταμὸς δ' ὑπὸ γούνατ' ἐδάμνα</line><line>λάβρος ὕπαιθα ῥέων, κονίην δ' ὑπέρεπτε ποδοῖιν.</line><line>Πηλεΐδης δ' ᾤμωξεν ἰδὼν εἰς οὐρανὸν εὐρύν:</line><line>Ζεῦ πάτερ ὡς οὔ τίς με θεῶν ἐλεεινὸν ὑπέστη</line><line>ἐκ ποταμοῖο σαῶσαι: ἔπειτα δὲ καί τι πάθοιμι.</line><line>ἄλλος δ' οὔ τις μοι τόσον αἴτιος Οὐρανιώνων,</line><line>ἀλλὰ φίλη μήτηρ, ἥ με ψεύδεσσιν ἔθελγεν:</line><line>ἥ μ' ἔφατο Τρώων ὑπὸ τείχεϊ θωρηκτάων</line><line>λαιψηροῖς ὀλέεσθαι Ἀπόλλωνος βελέεσσιν.</line><line>ὥς μ' ὄφελ' Ἕκτωρ κτεῖναι ὃς ἐνθάδε γ' ἔτραφ' ἄριστος:</line><line>τώ κ' ἀγαθὸς μὲν ἔπεφν', ἀγαθὸν δέ κεν ἐξενάριξε:</line><line>νῦν δέ με λευγαλέῳ θανάτῳ εἵμαρτο ἁλῶναι</line><line>ἐρχθέντ' ἐν μεγάλῳ ποταμῷ ὡς παῖδα συφορβόν,</line><line>ὅν ῥά τ' ἔναυλος ἀποέρσῃ χειμῶνι περῶντα.</line><line>ὣς φάτο, τῷ δὲ μάλ' ὦκα Ποσειδάων καὶ Ἀθήνη</line><line>στήτην ἐγγὺς ἰόντε, δέμας δ' ἄνδρεσσιν ἐΐκτην,</line><line>χειρὶ δὲ χεῖρα λαβόντες ἐπιστώσαντ' ἐπέεσσι.</line><line>τοῖσι δὲ μύθων ἦρχε Ποσειδάων ἐνοσίχθων:</line><line>Πηλεΐδη μήτ' ἄρ τι λίην τρέε μήτέ τι τάρβει:</line><line>τοίω γάρ τοι νῶϊ θεῶν ἐπιταρρόθω εἰμὲν</line><line>Ζηνὸς ἐπαινήσαντος ἐγὼ καὶ Παλλὰς Ἀθήνη:</line><line>ὡς οὔ τοι ποταμῷ γε δαμήμεναι αἴσιμόν ἐστιν,</line><line>ἀλλ' ὅδε μὲν τάχα λωφήσει, σὺ δὲ εἴσεαι αὐτός:</line><line>αὐτάρ τοι πυκινῶς ὑποθησόμεθ' αἴ κε πίθηαι:</line><line>μὴ πρὶν παύειν χεῖρας ὁμοιΐου πολέμοιο</line><line>πρὶν κατὰ Ἰλιόφι κλυτὰ τείχεα λαὸν ἐέλσαι</line><line>Τρωϊκόν, ὅς κε φύγῃσι: σὺ δ' Ἕκτορι θυμὸν ἀπούρας</line><line>ἂψ ἐπὶ νῆας ἴμεν: δίδομεν δέ τοι εὖχος ἀρέσθαι.</line><line>τὼ μὲν ἄρ' ὣς εἰπόντε μετ' ἀθανάτους ἀπεβήτην:</line><line>αὐτὰρ ὃ βῆ, μέγα γάρ ῥα θεῶν ὄτρυνεν ἐφετμή,</line><line>ἐς πεδίον: τὸ δὲ πᾶν πλῆθ' ὕδατος ἐκχυμένοιο,</line><line>πολλὰ δὲ τεύχεα καλὰ δαὶ κταμένων αἰζηῶν</line><line>πλῶον καὶ νέκυες: τοῦ δ' ὑψόσε γούνατ' ἐπήδα</line><line>πρὸς ῥόον ἀΐσσοντος ἀν' ἰθύν, οὐδέ μιν ἴσχεν</line><line>εὐρὺ ῥέων ποταμός: μέγα γὰρ σθένος ἔμβαλ' Ἀθήνη.</line><line>οὐδὲ Σκάμανδρος ἔληγε τὸ ὃν μένος, ἀλλ' ἔτι μᾶλλον</line><line>χώετο Πηλεΐωνι, κόρυσσε δὲ κῦμα ῥόοιο</line><line>ὑψόσ' ἀειρόμενος, Σιμόεντι δὲ κέκλετ' ἀΰσας:</line><line>φίλε κασίγνητε σθένος ἀνέρος ἀμφότεροί περ</line><line>σχῶμεν, ἐπεὶ τάχα ἄστυ μέγα Πριάμοιο ἄνακτος</line><line>ἐκπέρσει, Τρῶες δὲ κατὰ μόθον οὐ μενέουσιν.</line><line>ἀλλ' ἐπάμυνε τάχιστα, καὶ ἐμπίπληθι ῥέεθρα</line><line>ὕδατος ἐκ πηγέων, πάντας δ' ὀρόθυνον ἐναύλους,</line><line>ἵστη δὲ μέγα κῦμα, πολὺν δ' ὀρυμαγδὸν ὄρινε</line><line>φιτρῶν καὶ λάων, ἵνα παύσομεν ἄγριον ἄνδρα</line><line>ὃς δὴ νῦν κρατέει, μέμονεν δ' ὅ γε ἶσα θεοῖσι.</line><line>φημὶ γὰρ οὔτε βίην χραισμησέμεν οὔτέ τι εἶδος</line><line>οὔτε τὰ τεύχεα καλά, τά που μάλα νειόθι λίμνης</line><line>κείσεθ' ὑπ' ἰλύος κεκαλυμμένα: κὰδ δέ μιν αὐτὸν</line><line>εἰλύσω ψαμάθοισιν ἅλις χέραδος περιχεύας</line><line>μυρίον, οὐδέ οἱ ὀστέ' ἐπιστήσονται Ἀχαιοὶ</line><line>ἀλλέξαι: τόσσην οἱ ἄσιν καθύπερθε καλύψω.</line><line>αὐτοῦ οἱ καὶ σῆμα τετεύξεται, οὐδέ τί μιν χρεὼ</line><line>ἔσται τυμβοχόης, ὅτε μιν θάπτωσιν Ἀχαιοί.</line><line>ἦ, καὶ ἐπῶρτ' Ἀχιλῆϊ κυκώμενος ὑψόσε θύων</line><line>μορμύρων ἀφρῷ τε καὶ αἵματι καὶ νεκύεσσι.</line><line>πορφύρεον δ' ἄρα κῦμα διιπετέος ποταμοῖο</line><line>ἵστατ' ἀειρόμενον, κατὰ δ' ᾕρεε Πηλεΐωνα:</line><line>Ἥρη δὲ μέγ' ἄϋσε περιδείσασ' Ἀχιλῆϊ</line><line>μή μιν ἀποέρσειε μέγας ποταμὸς βαθυδίνης,</line><line>αὐτίκα δ' Ἥφαιστον προσεφώνεεν ὃν φίλον υἱόν:</line><line>ὄρσεο κυλλοπόδιον ἐμὸν τέκος: ἄντα σέθεν γὰρ</line><line>Ξάνθον δινήεντα μάχῃ ἠΐσκομεν εἶναι:</line><line>ἀλλ' ἐπάμυνε τάχιστα, πιφαύσκεο δὲ φλόγα πολλήν.</line><line>αὐτὰρ ἐγὼ Ζεφύροιο καὶ ἀργεστᾶο Νότοιο</line><line>εἴσομαι ἐξ ἁλόθεν χαλεπὴν ὄρσουσα θύελλαν,</line><line>ἥ κεν ἀπὸ Τρώων κεφαλὰς καὶ τεύχεα κήαι</line><line>φλέγμα κακὸν φορέουσα: σὺ δὲ Ξάνθοιο παρ' ὄχθας</line><line>δένδρεα καῖ', ἐν δ' αὐτὸν ἵει πυρί: μὴ δέ σε πάμπαν</line><line>μειλιχίοις ἐπέεσσιν ἀποτρεπέτω καὶ ἀρειῇ:</line><line>μὴ δὲ πρὶν ἀπόπαυε τεὸν μένος, ἀλλ' ὁπότ' ἂν δὴ</line><line>φθέγξομ' ἐγὼν ἰάχουσα, τότε σχεῖν ἀκάματον πῦρ.</line><line>ὣς ἔφαθ', Ἥφαιστος δὲ τιτύσκετο θεσπιδαὲς πῦρ.</line><line>πρῶτα μὲν ἐν πεδίῳ πῦρ δαίετο, καῖε δὲ νεκροὺς</line><line>πολλούς, οἵ ῥα κατ' αὐτὸν ἅλις ἔσαν, οὓς κτάν' Ἀχιλλεύς:</line><line>πᾶν δ' ἐξηράνθη πεδίον, σχέτο δ' ἀγλαὸν ὕδωρ.</line><line>ὡς δ' ὅτ' ὀπωρινὸς Βορέης νεοαρδέ' ἀλωὴν</line><line>αἶψ' ἀγξηράνῃ: χαίρει δέ μιν ὅς τις ἐθείρῃ:</line><line>ὣς ἐξηράνθη πεδίον πᾶν, κὰδ δ' ἄρα νεκροὺς</line><line>κῆεν: ὃ δ' ἐς ποταμὸν τρέψε φλόγα παμφανόωσαν.</line><line>καίοντο πτελέαι τε καὶ ἰτέαι ἠδὲ μυρῖκαι,</line><line>καίετο δὲ λωτός τε ἰδὲ θρύον ἠδὲ κύπειρον,</line><line>τὰ περὶ καλὰ ῥέεθρα ἅλις ποταμοῖο πεφύκει:</line><line>τείροντ' ἐγχέλυές τε καὶ ἰχθύες οἳ κατὰ δίνας,</line><line>οἳ κατὰ καλὰ ῥέεθρα κυβίστων ἔνθα καὶ ἔνθα</line><line>πνοιῇ τειρόμενοι πολυμήτιος Ἡφαίστοιο.</line><line>καίετο δ' ἲς ποταμοῖο ἔπος τ' ἔφατ' ἔκ τ' ὀνόμαζεν:</line><line>Ἥφαιστ', οὔ τις σοί γε θεῶν δύνατ' ἀντιφερίζειν,</line><line>οὐδ' ἂν ἐγὼ σοί γ' ὧδε πυρὶ φλεγέθοντι μαχοίμην.</line><line>λῆγ' ἔριδος, Τρῶας δὲ καὶ αὐτίκα δῖος Ἀχιλλεὺς</line><line>ἄστεος ἐξελάσειε: τί μοι ἔριδος καὶ ἀρωγῆς;</line><line>φῆ πυρὶ καιόμενος, ἀνὰ δ' ἔφλυε καλὰ ῥέεθρα.</line><line>ὡς δὲ λέβης ζεῖ ἔνδον ἐπειγόμενος πυρὶ πολλῷ</line><line>κνίσην μελδόμενος ἁπαλοτρεφέος σιάλοιο</line><line>πάντοθεν ἀμβολάδην, ὑπὸ δὲ ξύλα κάγκανα κεῖται,</line><line>ὣς τοῦ καλὰ ῥέεθρα πυρὶ φλέγετο, ζέε δ' ὕδωρ:</line><line>οὐδ' ἔθελε προρέειν, ἀλλ' ἴσχετο: τεῖρε δ' ἀϋτμὴ</line><line>Ἡφαίστοιο βίηφι πολύφρονος. αὐτὰρ ὅ γ' Ἥρην</line><line>πολλὰ λισσόμενος ἔπεα πτερόεντα προσηύδα:</line><line>Ἥρη τίπτε σὸς υἱὸς ἐμὸν ῥόον ἔχραε κήδειν</line><line>ἐξ ἄλλων; οὐ μέν τοι ἐγὼ τόσον αἴτιός εἰμι</line><line>ὅσσον οἱ ἄλλοι πάντες, ὅσοι Τρώεσσιν ἀρωγοί.</line><line>ἀλλ' ἤτοι μὲν ἐγὼν ἀποπαύσομαι εἰ σὺ κελεύεις,</line><line>παυέσθω δὲ καὶ οὗτος: ἐγὼ δ' ἐπὶ καὶ τόδ' ὀμοῦμαι,</line><line>μή ποτ' ἐπὶ Τρώεσσιν ἀλεξήσειν κακὸν ἦμαρ,</line><line>μὴ δ' ὁπότ' ἂν Τροίη μαλερῷ πυρὶ πᾶσα δάηται</line><line>καιομένη, καίωσι δ' ἀρήϊοι υἷες Ἀχαιῶν.</line><line>αὐτὰρ ἐπεὶ τό γ' ἄκουσε θεὰ λευκώλενος Ἥρη,</line><line>αὐτίκ' ἄρ' Ἥφαιστον προσεφώνεεν ὃν φίλον υἱόν:</line><line>Ἥφαιστε σχέο τέκνον ἀγακλεές: οὐ γὰρ ἔοικεν</line><line>ἀθάνατον θεὸν ὧδε βροτῶν ἕνεκα στυφελίζειν.</line><line>ὣς ἔφαθ', Ἥφαιστος δὲ κατέσβεσε θεσπιδαὲς πῦρ,</line><line>ἄψορρον δ' ἄρα κῦμα κατέσσυτο καλὰ ῥέεθρα.</line><line>αὐτὰρ ἐπεὶ Ξάνθοιο δάμη μένος, οἳ μὲν ἔπειτα</line><line>παυσάσθην, Ἥρη γὰρ ἐρύκακε χωομένη περ:</line><line>ἐν δ' ἄλλοισι θεοῖσιν ἔρις πέσε βεβριθυῖα</line><line>ἀργαλέη, δίχα δέ σφιν ἐνὶ φρεσὶ θυμὸς ἄητο:</line><line>σὺν δ' ἔπεσον μεγάλῳ πατάγῳ, βράχε δ' εὐρεῖα χθών,</line><line>ἀμφὶ δὲ σάλπιγξεν μέγας οὐρανός. ἄϊε δὲ Ζεὺς</line><line>ἥμενος Οὐλύμπῳ: ἐγέλασσε δέ οἱ φίλον ἦτορ</line><line>γηθοσύνῃ, ὅθ' ὁρᾶτο θεοὺς ἔριδι ξυνιόντας.</line><line>ἔνθ' οἵ γ' οὐκέτι δηρὸν ἀφέστασαν: ἦρχε γὰρ Ἄρης</line><line>ῥινοτόρος, καὶ πρῶτος Ἀθηναίῃ ἐπόρουσε</line><line>χάλκεον ἔγχος ἔχων, καὶ ὀνείδειον φάτο μῦθον:</line><line>τίπτ' αὖτ' ὦ κυνάμυια θεοὺς ἔριδι ξυνελαύνεις</line><line>θάρσος ἄητον ἔχουσα, μέγας δέ σε θυμὸς ἀνῆκεν;</line><line>ἦ οὐ μέμνῃ ὅτε Τυδεΐδην Διομήδε' ἀνῆκας</line><line>οὐτάμεναι, αὐτὴ δὲ πανόψιον ἔγχος ἑλοῦσα</line><line>ἰθὺς ἐμεῦ ὦσας, διὰ δὲ χρόα καλὸν ἔδαψας;</line><line>τώ σ' αὖ νῦν ὀΐω ἀποτισέμεν ὅσσα ἔοργας.</line><line>ὣς εἰπὼν οὔτησε κατ' αἰγίδα θυσσανόεσσαν</line><line>σμερδαλέην, ἣν οὐδὲ Διὸς δάμνησι κεραυνός:</line><line>τῇ μιν Ἄρης οὔτησε μιαιφόνος ἔγχεϊ μακρῷ.</line><line>ἣ δ' ἀναχασσαμένη λίθον εἵλετο χειρὶ παχείῃ</line><line>κείμενον ἐν πεδίῳ μέλανα τρηχύν τε μέγαν τε,</line><line>τόν ῥ' ἄνδρες πρότεροι θέσαν ἔμμεναι οὖρον ἀρούρης:</line><line>τῷ βάλε θοῦρον Ἄρηα κατ' αὐχένα, λῦσε δὲ γυῖα.</line><line>ἑπτὰ δ' ἐπέσχε πέλεθρα πεσών, ἐκόνισε δὲ χαίτας,</line><line>τεύχεά τ' ἀμφαράβησε: γέλασσε δὲ Παλλὰς Ἀθήνη,</line><line>καί οἱ ἐπευχομένη ἔπεα πτερόεντα προσηύδα:</line><line>νηπύτι' οὐδέ νύ πώ περ ἐπεφράσω ὅσσον ἀρείων</line><line>εὔχομ' ἐγὼν ἔμεναι, ὅτι μοι μένος ἰσοφαρίζεις.</line><line>οὕτω κεν τῆς μητρὸς ἐρινύας ἐξαποτίνοις,</line><line>ἥ τοι χωομένη κακὰ μήδεται οὕνεκ' Ἀχαιοὺς</line><line>κάλλιπες, αὐτὰρ Τρωσὶν ὑπερφιάλοισιν ἀμύνεις.</line><line>ὣς ἄρα φωνήσασα πάλιν τρέπεν ὄσσε φαεινώ:</line><line>τὸν δ' ἄγε χειρὸς ἑλοῦσα Διὸς θυγάτηρ Ἀφροδίτη</line><line>πυκνὰ μάλα στενάχοντα: μόγις δ' ἐσαγείρετο θυμόν.</line><line>τὴν δ' ὡς οὖν ἐνόησε θεὰ λευκώλενος Ἥρη,</line><line>αὐτίκ' Ἀθηναίην ἔπεα πτερόεντα προσηύδα:</line><line>ὢ πόποι αἰγιόχοιο Διὸς τέκος Ἀτρυτώνη</line><line>καὶ δ' αὖθ' ἡ κυνάμυια ἄγει βροτολοιγὸν Ἄρηα</line><line>δηΐου ἐκ πολέμοιο κατὰ κλόνον: ἀλλὰ μέτελθε.</line><line>ὣς φάτ', Ἀθηναίη δὲ μετέσσυτο, χαῖρε δὲ θυμῷ,</line><line>καί ῥ' ἐπιεισαμένη πρὸς στήθεα χειρὶ παχείῃ</line><line>ἤλασε: τῆς δ' αὐτοῦ λύτο γούνατα καὶ φίλον ἦτορ.</line><line>τὼ μὲν ἄρ' ἄμφω κεῖντο ἐπὶ χθονὶ πουλυβοτείρῃ,</line><line>ἣ δ' ἄρ' ἐπευχομένη ἔπεα πτερόεντ' ἀγόρευε:</line><line>τοιοῦτοι νῦν πάντες ὅσοι Τρώεσσιν ἀρωγοὶ</line><line>εἶεν, ὅτ' Ἀργείοισι μαχοίατο θωρηκτῇσιν,</line><line>ὧδέ τε θαρσαλέοι καὶ τλήμονες, ὡς Ἀφροδίτη</line><line>ἦλθεν Ἄρῃ ἐπίκουρος ἐμῷ μένει ἀντιόωσα:</line><line>τώ κεν δὴ πάλαι ἄμμες ἐπαυσάμεθα πτολέμοιο</line><line>Ἰλίου ἐκπέρσαντες ἐϋκτίμενον πτολίεθρον.</line><line>ὣς φάτο, μείδησεν δὲ θεὰ λευκώλενος Ἥρη.</line><line>αὐτὰρ Ἀπόλλωνα προσέφη κρείων ἐνοσίχθων:</line><line>Φοῖβε τί ἢ δὴ νῶϊ διέσταμεν; οὐδὲ ἔοικεν</line><line>ἀρξάντων ἑτέρων: τὸ μὲν αἴσχιον αἴ κ' ἀμαχητὶ</line><line>ἴομεν Οὔλυμπον δὲ Διὸς ποτὶ χαλκοβατὲς δῶ.</line><line>ἄρχε: σὺ γὰρ γενεῆφι νεώτερος: οὐ γὰρ ἔμοιγε</line><line>καλόν, ἐπεὶ πρότερος γενόμην καὶ πλείονα οἶδα.</line><line>νηπύτι' ὡς ἄνοον κραδίην ἔχες: οὐδέ νυ τῶν περ</line><line>μέμνηαι ὅσα δὴ πάθομεν κακὰ Ἴλιον ἀμφὶ</line><line>μοῦνοι νῶϊ θεῶν, ὅτ' ἀγήνορι Λαομέδοντι</line><line>πὰρ Διὸς ἐλθόντες θητεύσαμεν εἰς ἐνιαυτὸν</line><line>μισθῷ ἔπι ῥητῷ: ὃ δὲ σημαίνων ἐπέτελλεν.</line><line>ἤτοι ἐγὼ Τρώεσσι πόλιν πέρι τεῖχος ἔδειμα</line><line>εὐρύ τε καὶ μάλα καλόν, ἵν' ἄρρηκτος πόλις εἴη:</line><line>Φοῖβε σὺ δ' εἰλίποδας ἕλικας βοῦς βουκολέεσκες</line><line>Ἴδης ἐν κνημοῖσι πολυπτύχου ὑληέσσης.</line><line>ἀλλ' ὅτε δὴ μισθοῖο τέλος πολυγηθέες ὧραι</line><line>ἐξέφερον, τότε νῶϊ βιήσατο μισθὸν ἅπαντα</line><line>Λαομέδων ἔκπαγλος, ἀπειλήσας δ' ἀπέπεμπε.</line><line>σὺν μὲν ὅ γ' ἠπείλησε πόδας καὶ χεῖρας ὕπερθε</line><line>δήσειν, καὶ περάαν νήσων ἔπι τηλεδαπάων:</line><line>στεῦτο δ' ὅ γ' ἀμφοτέρων ἀπολεψέμεν οὔατα χαλκῷ.</line><line>νῶϊ δὲ ἄψορροι κίομεν κεκοτηότι θυμῷ</line><line>μισθοῦ χωόμενοι, τὸν ὑποστὰς οὐκ ἐτέλεσσε.</line><line>τοῦ δὴ νῦν λαοῖσι φέρεις χάριν, οὐδὲ μεθ' ἡμέων</line><line>πειρᾷ ὥς κε Τρῶες ὑπερφίαλοι ἀπόλωνται</line><line>πρόχνυ κακῶς σὺν παισὶ καὶ αἰδοίῃς ἀλόχοισι</line><line>τὸν δ' αὖτε προσέειπεν ἄναξ ἑκάεργος Ἀπόλλων:</line><line>ἐννοσίγαι' οὐκ ἄν με σαόφρονα μυθήσαιο</line><line>ἔμμεναι, εἰ δὴ σοί γε βροτῶν ἕνεκα πτολεμίξω</line><line>δειλῶν, οἳ φύλλοισιν ἐοικότες ἄλλοτε μέν τε</line><line>ζαφλεγέες τελέθουσιν ἀρούρης καρπὸν ἔδοντες,</line><line>ἄλλοτε δὲ φθινύθουσιν ἀκήριοι. ἀλλὰ τάχιστα</line><line>παυώμεσθα μάχης: οἳ δ' αὐτοὶ δηριαάσθων.</line><line>ὣς ἄρα φωνήσας πάλιν ἐτράπετ': αἴδετο γάρ ῥα</line><line>πατροκασιγνήτοιο μιγήμεναι ἐν παλάμῃσι.</line><line>τὸν δὲ κασιγνήτη μάλα νείκεσε πότνια θηρῶν</line><line>Ἄρτεμις ἀγροτέρη, καὶ ὀνείδειον φάτο μῦθον:</line><line>φεύγεις δὴ ἑκάεργε, Ποσειδάωνι δὲ νίκην</line><line>πᾶσαν ἐπέτρεψας, μέλεον δέ οἱ εὖχος ἔδωκας:</line><line>νηπύτιε τί νυ τόξον ἔχεις ἀνεμώλιον αὔτως;</line><line>μή σευ νῦν ἔτι πατρὸς ἐνὶ μεγάροισιν ἀκούσω</line><line>εὐχομένου, ὡς τὸ πρὶν ἐν ἀθανάτοισι θεοῖσιν,</line><line>ἄντα Ποσειδάωνος ἐναντίβιον πολεμίζειν.</line><line>ὣς φάτο, τὴν δ' οὔ τι προσέφη ἑκάεργος Ἀπόλλων,</line><line>ἀλλὰ χολωσαμένη Διὸς αἰδοίη παράκοιτις</line><line>νείκεσεν ἰοχέαιραν ὀνειδείοις ἐπέεσσι:</line><line>πῶς δὲ σὺ νῦν μέμονας κύον ἀδεὲς ἀντί' ἐμεῖο</line><line>στήσεσθαι; χαλεπή τοι ἐγὼ μένος ἀντιφέρεσθαι</line><line>τοξοφόρῳ περ ἐούσῃ, ἐπεὶ σὲ λέοντα γυναιξὶ</line><line>Ζεὺς θῆκεν, καὶ ἔδωκε κατακτάμεν ἥν κ' ἐθέλῃσθα.</line><line>ἤτοι βέλτερόν ἐστι κατ' οὔρεα θῆρας ἐναίρειν</line><line>ἀγροτέρας τ' ἐλάφους ἢ κρείσσοσιν ἶφι μάχεσθαι.</line><line>εἰ δ' ἐθέλεις πολέμοιο δαήμεναι, ὄφρ' ἐῢ εἰδῇς</line><line>ὅσσον φερτέρη εἴμ', ὅτι μοι μένος ἀντιφερίζεις.</line><line>ἦ ῥα, καὶ ἀμφοτέρας ἐπὶ καρπῷ χεῖρας ἔμαρπτε</line><line>σκαιῇ, δεξιτερῇ δ' ἄρ' ἀπ' ὤμων αἴνυτο τόξα,</line><line>αὐτοῖσιν δ' ἄρ' ἔθεινε παρ' οὔατα μειδιόωσα</line><line>ἐντροπαλιζομένην: ταχέες δ' ἔκπιπτον ὀϊστοί.</line><line>δακρυόεσσα δ' ὕπαιθα θεὰ φύγεν ὥς τε πέλεια,</line><line>ἥ ῥά θ' ὑπ' ἴρηκος κοίλην εἰσέπτατο πέτρην</line><line>χηραμόν: οὐδ' ἄρα τῇ γε ἁλώμεναι αἴσιμον ἦεν:</line><line>ὣς ἣ δακρυόεσσα φύγεν, λίπε δ' αὐτόθι τόξα.</line><line>Λητὼ δὲ προσέειπε διάκτορος ἀργεϊφόντης:</line><line>Λητοῖ ἐγὼ δέ τοι οὔ τι μαχήσομαι: ἀργαλέον δὲ</line><line>πληκτίζεσθ' ἀλόχοισι Διὸς νεφεληγερέταο:</line><line>ἀλλὰ μάλα πρόφρασσα μετ' ἀθανάτοισι θεοῖσιν</line><line>εὔχεσθαι ἐμὲ νικῆσαι κρατερῆφι βίηφιν.</line><line>ὣς ἄρ' ἔφη, Λητὼ δὲ συναίνυτο καμπύλα τόξα</line><line>πεπτεῶτ' ἄλλυδις ἄλλα μετὰ στροφάλιγγι κονίης.</line><line>ἣ μὲν τόξα λαβοῦσα πάλιν κίε θυγατέρος ἧς:</line><line>ἣ δ' ἄρ' Ὄλυμπον ἵκανε Διὸς ποτὶ χαλκοβατὲς δῶ,</line><line>δακρυόεσσα δὲ πατρὸς ἐφέζετο γούνασι κούρη,</line><line>ἀμφὶ δ' ἄρ' ἀμβρόσιος ἑανὸς τρέμε: τὴν δὲ προτὶ οἷ</line><line>εἷλε πατὴρ Κρονίδης, καὶ ἀνείρετο ἡδὺ γελάσσας:</line><line>τίς νύ σε τοιάδ' ἔρεξε φίλον τέκος Οὐρανιώνων</line><line>μαψιδίως, ὡς εἴ τι κακὸν ῥέζουσαν ἐνωπῇ;</line><line>τὸν δ' αὖτε προσέειπεν ἐϋστέφανος κελαδεινή:</line><line>σή μ' ἄλοχος στυφέλιξε πάτερ λευκώλενος Ἥρη,</line><line>ἐξ ἧς ἀθανάτοισιν ἔρις καὶ νεῖκος ἐφῆπται.</line><line>ὣς οἳ μὲν τοιαῦτα πρὸς ἀλλήλους ἀγόρευον:</line><line>αὐτὰρ Ἀπόλλων Φοῖβος ἐδύσετο Ἴλιον ἱρήν:</line><line>μέμβλετο γάρ οἱ τεῖχος ἐϋδμήτοιο πόληος</line><line>μὴ Δαναοὶ πέρσειαν ὑπὲρ μόρον ἤματι κείνῳ.</line><line>οἳ δ' ἄλλοι πρὸς Ὄλυμπον ἴσαν θεοὶ αἰὲν ἐόντες,</line><line>οἳ μὲν χωόμενοι, οἳ δὲ μέγα κυδιόωντες:</line><line>κὰδ δ' ἷζον παρὰ πατρὶ κελαινεφεῖ: αὐτὰρ Ἀχιλλεὺς</line><line>Τρῶας ὁμῶς αὐτούς τ' ὄλεκεν καὶ μώνυχας ἵππους.</line><line>ὡς δ' ὅτε καπνὸς ἰὼν εἰς οὐρανὸν εὐρὺν ἵκηται</line><line>ἄστεος αἰθομένοιο, θεῶν δέ ἑ μῆνις ἀνῆκε,</line><line>πᾶσι δ' ἔθηκε πόνον, πολλοῖσι δὲ κήδε' ἐφῆκεν,</line><line>ὣς Ἀχιλεὺς Τρώεσσι πόνον καὶ κήδε' ἔθηκεν.</line><line>ἑστήκει δ' ὃ γέρων Πρίαμος θείου ἐπὶ πύργου,</line><line>ἐς δ' ἐνόησ' Ἀχιλῆα πελώριον: αὐτὰρ ὑπ' αὐτοῦ</line><line>Τρῶες ἄφαρ κλονέοντο πεφυζότες, οὐδέ τις ἀλκὴ</line><line>γίγνεθ': ὃ δ' οἰμώξας ἀπὸ πύργου βαῖνε χαμᾶζε</line><line>ὀτρύνων παρὰ τεῖχος ἀγακλειτοὺς πυλαωρούς:</line><line>πεπταμένας ἐν χερσὶ πύλας ἔχετ' εἰς ὅ κε λαοὶ</line><line>ἔλθωσι προτὶ ἄστυ πεφυζότες: ἦ γὰρ Ἀχιλλεὺς</line><line>ἐγγὺς ὅδε κλονέων: νῦν οἴω λοίγι' ἔσεσθαι.</line><line>αὐτὰρ ἐπεί κ' ἐς τεῖχος ἀναπνεύσωσιν ἀλέντες,</line><line>αὖτις ἐπανθέμεναι σανίδας πυκινῶς ἀραρυίας:</line><line>δείδια γὰρ μὴ οὖλος ἀνὴρ ἐς τεῖχος ἅληται.</line><line>ὣς ἔφαθ', οἳ δ' ἄνεσάν τε πύλας καὶ ἀπῶσαν ὀχῆας:</line><line>αἳ δὲ πετασθεῖσαι τεῦξαν φάος: αὐτὰρ Ἀπόλλων</line><line>ἀντίος ἐξέθορε Τρώων ἵνα λοιγὸν ἀλάλκοι.</line><line>οἳ δ' ἰθὺς πόλιος καὶ τείχεος ὑψηλοῖο</line><line>δίψῃ καρχαλέοι κεκονιμένοι ἐκ πεδίοιο</line><line>φεῦγον: ὃ δὲ σφεδανὸν ἔφεπ' ἔγχεϊ, λύσσα δέ οἱ κῆρ</line><line>αἰὲν ἔχε κρατερή, μενέαινε δὲ κῦδος ἀρέσθαι.</line><line>ἔνθά κεν ὑψίπυλον Τροίην ἕλον υἷες Ἀχαιῶν,</line><line>εἰ μὴ Ἀπόλλων Φοῖβος Ἀγήνορα δῖον ἀνῆκε</line><line>φῶτ' Ἀντήνορος υἱὸν ἀμύμονά τε κρατερόν τε.</line><line>ἐν μέν οἱ κραδίῃ θάρσος βάλε, πὰρ δέ οἱ αὐτὸς</line><line>ἔστη, ὅπως θανάτοιο βαρείας χεῖρας ἀλάλκοι</line><line>φηγῷ κεκλιμένος: κεκάλυπτο δ' ἄρ' ἠέρι πολλῇ.</line><line>αὐτὰρ ὅ γ' ὡς ἐνόησεν Ἀχιλλῆα πτολίπορθον</line><line>ἔστη, πολλὰ δέ οἱ κραδίη πόρφυρε μένοντι:</line><line>ὀχθήσας δ' ἄρα εἶπε πρὸς ὃν μεγαλήτορα θυμόν:</line><line>ὤ μοι ἐγών: εἰ μέν κεν ὑπὸ κρατεροῦ Ἀχιλῆος</line><line>φεύγω, τῇ περ οἱ ἄλλοι ἀτυζόμενοι κλονέονται,</line><line>αἱρήσει με καὶ ὧς, καὶ ἀνάλκιδα δειροτομήσει.</line><line>εἰ δ' ἂν ἐγὼ τούτους μὲν ὑποκλονέεσθαι ἐάσω</line><line>Πηλεΐδῃ Ἀχιλῆϊ, ποσὶν δ' ἀπὸ τείχεος ἄλλῃ</line><line>φεύγω πρὸς πεδίον Ἰλήϊον, ὄφρ' ἂν ἵκωμαι</line><line>Ἴδης τε κνημοὺς κατά τε ῥωπήϊα δύω:</line><line>ἑσπέριος δ' ἂν ἔπειτα λοεσσάμενος ποταμοῖο</line><line>ἱδρῶ ἀποψυχθεὶς προτὶ Ἴλιον ἀπονεοίμην:</line><line>ἀλλὰ τί ἤ μοι ταῦτα φίλος διελέξατο θυμός;</line><line>μή μ' ἀπαειρόμενον πόλιος πεδίον δὲ νοήσῃ</line><line>καί με μεταΐξας μάρψῃ ταχέεσσι πόδεσσιν.</line><line>οὐκέτ' ἔπειτ' ἔσται θάνατον καὶ κῆρας ἀλύξαι:</line><line>λίην γὰρ κρατερὸς περὶ πάντων ἔστ' ἀνθρώπων.</line><line>εἰ δέ κέ οἱ προπάροιθε πόλεος κατεναντίον ἔλθω:</line><line>καὶ γάρ θην τούτῳ τρωτὸς χρὼς ὀξέϊ χαλκῷ,</line><line>ἐν δὲ ἴα ψυχή, θνητὸν δέ ἕ φασ' ἄνθρωποι</line><line>ἔμμεναι: αὐτάρ οἱ Κρονίδης Ζεὺς κῦδος ὀπάζει.</line><line>ὣς εἰπὼν Ἀχιλῆα ἀλεὶς μένεν, ἐν δέ οἱ ἦτορ</line><line>ἄλκιμον ὁρμᾶτο πτολεμίζειν ἠδὲ μάχεσθαι.</line><line>ἠΰτε πάρδαλις εἶσι βαθείης ἐκ ξυλόχοιο</line><line>ἀνδρὸς θηρητῆρος ἐναντίον, οὐδέ τι θυμῷ</line><line>ταρβεῖ οὐδὲ φοβεῖται, ἐπεί κεν ὑλαγμὸν ἀκούσῃ:</line><line>εἴ περ γὰρ φθάμενός μιν ἢ οὐτάσῃ ἠὲ βάλῃσιν,</line><line>ἀλλά τε καὶ περὶ δουρὶ πεπαρμένη οὐκ ἀπολήγει</line><line>ἀλκῆς, πρίν γ' ἠὲ ξυμβλήμεναι ἠὲ δαμῆναι:</line><line>ὣς Ἀντήνορος υἱὸς ἀγαυοῦ δῖος Ἀγήνωρ</line><line>οὐκ ἔθελεν φεύγειν, πρὶν πειρήσαιτ' Ἀχιλῆος.</line><line>ἀλλ' ὅ γ' ἄρ' ἀσπίδα μὲν πρόσθ' ἔσχετο πάντοσ' ἐΐσην,</line><line>ἐγχείῃ δ' αὐτοῖο τιτύσκετο, καὶ μέγ' ἀΰτει:</line><line>ἦ δή που μάλ' ἔολπας ἐνὶ φρεσὶ φαίδιμ' Ἀχιλλεῦ</line><line>ἤματι τῷδε πόλιν πέρσειν Τρώων ἀγερώχων</line><line>νηπύτι': ἦ τ' ἔτι πολλὰ τετεύξεται ἄλγε' ἐπ' αὐτῇ.</line><line>ἐν γάρ οἱ πολέες τε καὶ ἄλκιμοι ἀνέρες εἰμέν,</line><line>οἳ καὶ πρόσθε φίλων τοκέων ἀλόχων τε καὶ υἱῶν</line><line>Ἴλιον εἰρυόμεσθα: σὺ δ' ἐνθάδε πότμον ἐφέψεις</line><line>ὧδ' ἔκπαγλος ἐὼν καὶ θαρσαλέος πολεμιστής.</line><line>ἦ ῥα, καὶ ὀξὺν ἄκοντα βαρείης χειρὸς ἀφῆκε,</line><line>καί ῥ' ἔβαλε κνήμην ὑπὸ γούνατος οὐδ' ἀφάμαρτεν.</line><line>ἀμφὶ δέ οἱ κνημὶς νεοτεύκτου κασσιτέροιο</line><line>σμερδαλέον κονάβησε: πάλιν δ' ἀπὸ χαλκὸς ὄρουσε</line><line>βλημένου, οὐδ' ἐπέρησε, θεοῦ δ' ἠρύκακε δῶρα.</line><line>Πηλεΐδης δ' ὁρμήσατ' Ἀγήνορος ἀντιθέοιο</line><line>δεύτερος: οὐδ' ἔτ' ἔασεν Ἀπόλλων κῦδος ἀρέσθαι,</line><line>ἀλλά μιν ἐξήρπαξε, κάλυψε δ' ἄρ' ἠέρι πολλῇ,</line><line>ἡσύχιον δ' ἄρα μιν πολέμου ἔκπεμπε νέεσθαι.</line><line>αὐτὰρ ὃ Πηλεΐωνα δόλῳ ἀποέργαθε λαοῦ:</line><line>αὐτῷ γὰρ ἑκάεργος Ἀγήνορι πάντα ἐοικὼς</line><line>ἔστη πρόσθε ποδῶν, ὃ δ' ἐπέσσυτο ποσσὶ διώκειν:</line><line>εἷος ὃ τὸν πεδίοιο διώκετο πυροφόροιο</line><line>τρέψας πὰρ ποταμὸν βαθυδινήεντα Σκάμανδρον</line><line>τυτθὸν ὑπεκπροθέοντα: δόλῳ δ' ἄρ' ἔθελγεν Ἀπόλλων</line><line>ὡς αἰεὶ ἔλποιτο κιχήσεσθαι ποσὶν οἷσι:</line><line>τόφρ' ἄλλοι Τρῶες πεφοβημένοι ἦλθον ὁμίλῳ</line><line>ἀσπάσιοι προτὶ ἄστυ, πόλις δ' ἔμπλητο ἀλέντων.</line><line>οὐδ' ἄρα τοί γ' ἔτλαν πόλιος καὶ τείχεος ἐκτὸς</line><line>μεῖναι ἔτ' ἀλλήλους, καὶ γνώμεναι ὅς τε πεφεύγοι</line><line>ὅς τ' ἔθαν' ἐν πολέμῳ: ἀλλ' ἐσσυμένως ἐσέχυντο</line><line>ἐς πόλιν, ὅν τινα τῶν γε πόδες καὶ γοῦνα σαώσαι.</line><line>ὣς οἳ μὲν κατὰ ἄστυ πεφυζότες ἠΰτε νεβροὶ</line><line>ἱδρῶ ἀπεψύχοντο πίον τ' ἀκέοντό τε δίψαν</line><line>κεκλιμένοι καλῇσιν ἐπάλξεσιν: αὐτὰρ Ἀχαιοὶ</line><line>τείχεος ἆσσον ἴσαν σάκε' ὤμοισι κλίναντες.</line><line>Ἕκτορα δ' αὐτοῦ μεῖναι ὀλοιὴ μοῖρα πέδησεν</line><line>Ἰλίου προπάροιθε πυλάων τε Σκαιάων.</line><line>αὐτὰρ Πηλείωνα προσηύδα Φοῖβος Ἀπόλλων:</line><line>τίπτέ με Πηλέος υἱὲ ποσὶν ταχέεσσι διώκεις</line><line>αὐτὸς θνητὸς ἐὼν θεὸν ἄμβροτον; οὐδέ νύ πώ με</line><line>ἔγνως ὡς θεός εἰμι, σὺ δ' ἀσπερχὲς μενεαίνεις.</line><line>ἦ νύ τοι οὔ τι μέλει Τρώων πόνος, οὓς ἐφόβησας,</line><line>οἳ δή τοι εἰς ἄστυ ἄλεν, σὺ δὲ δεῦρο λιάσθης.</line><line>οὐ μέν με κτενέεις, ἐπεὶ οὔ τοι μόρσιμός εἰμι.</line><line>τὸν δὲ μέγ' ὀχθήσας προσέφη πόδας ὠκὺς Ἀχιλλεύς:</line><line>ἔβλαψάς μ' ἑκάεργε θεῶν ὀλοώτατε πάντων</line><line>ἐνθάδε νῦν τρέψας ἀπὸ τείχεος: ἦ κ' ἔτι πολλοὶ</line><line>γαῖαν ὀδὰξ εἷλον πρὶν Ἴλιον εἰσαφικέσθαι.</line><line>νῦν δ' ἐμὲ μὲν μέγα κῦδος ἀφείλεο, τοὺς δὲ σάωσας</line><line>ῥηϊδίως, ἐπεὶ οὔ τι τίσιν γ' ἔδεισας ὀπίσσω.</line><line>ἦ σ' ἂν τισαίμην, εἴ μοι δύναμίς γε παρείη.</line><line>ὣς εἰπὼν προτὶ ἄστυ μέγα φρονέων ἐβεβήκει,</line><line>σευάμενος ὥς θ' ἵππος ἀεθλοφόρος σὺν ὄχεσφιν,</line><line>ὅς ῥά τε ῥεῖα θέῃσι τιταινόμενος πεδίοιο:</line><line>ὣς Ἀχιλεὺς λαιψηρὰ πόδας καὶ γούνατ' ἐνώμα.</line><line>τὸν δ' ὃ γέρων Πρίαμος πρῶτος ἴδεν ὀφθαλμοῖσι</line><line>παμφαίνονθ' ὥς τ' ἀστέρ' ἐπεσσύμενον πεδίοιο,</line><line>ὅς ῥά τ' ὀπώρης εἶσιν, ἀρίζηλοι δέ οἱ αὐγαὶ</line><line>φαίνονται πολλοῖσι μετ' ἀστράσι νυκτὸς ἀμολγῷ,</line><line>ὅν τε κύν' Ὠρίωνος ἐπίκλησιν καλέουσι.</line><line>λαμπρότατος μὲν ὅ γ' ἐστί, κακὸν δέ τε σῆμα τέτυκται,</line><line>καί τε φέρει πολλὸν πυρετὸν δειλοῖσι βροτοῖσιν:</line><line>ὣς τοῦ χαλκὸς ἔλαμπε περὶ στήθεσσι θέοντος.</line><line>ᾤμωξεν δ' ὃ γέρων, κεφαλὴν δ' ὅ γε κόψατο χερσὶν</line><line>ὑψόσ' ἀνασχόμενος, μέγα δ' οἰμώξας ἐγεγώνει</line><line>λισσόμενος φίλον υἱόν: ὃ δὲ προπάροιθε πυλάων</line><line>ἑστήκει ἄμοτον μεμαὼς Ἀχιλῆϊ μάχεσθαι:</line><line>τὸν δ' ὃ γέρων ἐλεεινὰ προσηύδα χεῖρας ὀρεγνύς:</line><line>Ἕκτορ μή μοι μίμνε φίλον τέκος ἀνέρα τοῦτον</line><line>οἶος ἄνευθ' ἄλλων, ἵνα μὴ τάχα πότμον ἐπίσπῃς</line><line>Πηλεΐωνι δαμείς, ἐπεὶ ἦ πολὺ φέρτερός ἐστι</line><line>σχέτλιος: αἴθε θεοῖσι φίλος τοσσόνδε γένοιτο</line><line>ὅσσον ἐμοί: τάχα κέν ἑ κύνες καὶ γῦπες ἔδοιεν</line><line>κείμενον: ἦ κέ μοι αἰνὸν ἀπὸ πραπίδων ἄχος ἔλθοι:</line><line>ὅς μ' υἱῶν πολλῶν τε καὶ ἐσθλῶν εὖνιν ἔθηκε</line><line>κτείνων καὶ περνὰς νήσων ἔπι τηλεδαπάων.</line><line>καὶ γὰρ νῦν δύο παῖδε Λυκάονα καὶ Πολύδωρον</line><line>οὐ δύναμαι ἰδέειν Τρώων εἰς ἄστυ ἀλέντων,</line><line>τούς μοι Λαοθόη τέκετο κρείουσα γυναικῶν.</line><line>ἀλλ' εἰ μὲν ζώουσι μετὰ στρατῷ, ἦ τ' ἂν ἔπειτα</line><line>χαλκοῦ τε χρυσοῦ τ' ἀπολυσόμεθ', ἔστι γὰρ ἔνδον:</line><line>πολλὰ γὰρ ὤπασε παιδὶ γέρων ὀνομάκλυτος Ἄλτης.</line><line>εἰ δ' ἤδη τεθνᾶσι καὶ εἰν Ἀΐδαο δόμοισιν,</line><line>ἄλγος ἐμῷ θυμῷ καὶ μητέρι τοὶ τεκόμεσθα:</line><line>λαοῖσιν δ' ἄλλοισι μινυνθαδιώτερον ἄλγος</line><line>ἔσσεται, ἢν μὴ καὶ σὺ θάνῃς Ἀχιλῆϊ δαμασθείς.</line><line>ἀλλ' εἰσέρχεο τεῖχος ἐμὸν τέκος, ὄφρα σαώσῃς</line><line>Τρῶας καὶ Τρῳάς, μὴ δὲ μέγα κῦδος ὀρέξῃς</line><line>Πηλεΐδῃ, αὐτὸς δὲ φίλης αἰῶνος ἀμερθῇς.</line><line>πρὸς δ' ἐμὲ τὸν δύστηνον ἔτι φρονέοντ' ἐλέησον</line><line>δύσμορον, ὅν ῥα πατὴρ Κρονίδης ἐπὶ γήραος οὐδῷ</line><line>αἴσῃ ἐν ἀργαλέῃ φθίσει κακὰ πόλλ' ἐπιδόντα</line><line>υἷάς τ' ὀλλυμένους ἑλκηθείσας τε θύγατρας,</line><line>καὶ θαλάμους κεραϊζομένους, καὶ νήπια τέκνα</line><line>βαλλόμενα προτὶ γαίῃ ἐν αἰνῇ δηϊοτῆτι,</line><line>ἑλκομένας τε νυοὺς ὀλοῇς ὑπὸ χερσὶν Ἀχαιῶν.</line><line>αὐτὸν δ' ἂν πύματόν με κύνες πρώτῃσι θύρῃσιν</line><line>ὠμησταὶ ἐρύουσιν, ἐπεί κέ τις ὀξέϊ χαλκῷ</line><line>τύψας ἠὲ βαλὼν ῥεθέων ἐκ θυμὸν ἕληται,</line><line>οὓς τρέφον ἐν μεγάροισι τραπεζῆας θυραωρούς,</line><line>οἵ κ' ἐμὸν αἷμα πιόντες ἀλύσσοντες περὶ θυμῷ</line><line>κείσοντ' ἐν προθύροισι. νέῳ δέ τε πάντ' ἐπέοικεν</line><line>ἄρηϊ κταμένῳ δεδαϊγμένῳ ὀξέϊ χαλκῷ</line><line>κεῖσθαι: πάντα δὲ καλὰ θανόντι περ ὅττι φανήῃ:</line><line>ἀλλ' ὅτε δὴ πολιόν τε κάρη πολιόν τε γένειον</line><line>αἰδῶ τ' αἰσχύνωσι κύνες κταμένοιο γέροντος,</line><line>τοῦτο δὴ οἴκτιστον πέλεται δειλοῖσι βροτοῖσιν.</line><line>ἦ ῥ' ὃ γέρων, πολιὰς δ' ἄρ' ἀνὰ τρίχας ἕλκετο χερσὶ</line><line>τίλλων ἐκ κεφαλῆς: οὐδ' Ἕκτορι θυμὸν ἔπειθε.</line><line>μήτηρ δ' αὖθ' ἑτέρωθεν ὀδύρετο δάκρυ χέουσα</line><line>κόλπον ἀνιεμένη, ἑτέρηφι δὲ μαζὸν ἀνέσχε:</line><line>καί μιν δάκρυ χέουσ' ἔπεα πτερόεντα προσηύδα:</line><line>Ἕκτορ τέκνον ἐμὸν τάδε τ' αἴδεο καί μ' ἐλέησον</line><line>αὐτήν, εἴ ποτέ τοι λαθικηδέα μαζὸν ἐπέσχον:</line><line>τῶν μνῆσαι φίλε τέκνον ἄμυνε δὲ δήϊον ἄνδρα</line><line>τείχεος ἐντὸς ἐών, μὴ δὲ πρόμος ἵστασο τούτῳ</line><line>σχέτλιος: εἴ περ γάρ σε κατακτάνῃ, οὔ σ' ἔτ' ἔγωγε</line><line>κλαύσομαι ἐν λεχέεσσι φίλον θάλος, ὃν τέκον αὐτή,</line><line>οὐδ' ἄλοχος πολύδωρος: ἄνευθε δέ σε μέγα νῶϊν</line><line>Ἀργείων παρὰ νηυσὶ κύνες ταχέες κατέδονται.</line><line>ὣς τώ γε κλαίοντε προσαυδήτην φίλον υἱὸν</line><line>πολλὰ λισσομένω: οὐδ' Ἕκτορι θυμὸν ἔπειθον,</line><line>ἀλλ' ὅ γε μίμν' Ἀχιλῆα πελώριον ἆσσον ἰόντα.</line><line>ὡς δὲ δράκων ἐπὶ χειῇ ὀρέστερος ἄνδρα μένῃσι</line><line>βεβρωκὼς κακὰ φάρμακ', ἔδυ δέ τέ μιν χόλος αἰνός,</line><line>σμερδαλέον δὲ δέδορκεν ἑλισσόμενος περὶ χειῇ:</line><line>ὣς Ἕκτωρ ἄσβεστον ἔχων μένος οὐχ ὑπεχώρει</line><line>πύργῳ ἔπι προὔχοντι φαεινὴν ἀσπίδ' ἐρείσας:</line><line>ὀχθήσας δ' ἄρα εἶπε πρὸς ὃν μεγαλήτορα θυμόν:</line><line>ὤ μοι ἐγών, εἰ μέν κε πύλας καὶ τείχεα δύω,</line><line>Πουλυδάμας μοι πρῶτος ἐλεγχείην ἀναθήσει,</line><line>ὅς μ' ἐκέλευε Τρωσὶ ποτὶ πτόλιν ἡγήσασθαι</line><line>νύχθ' ὕπο τήνδ' ὀλοὴν ὅτε τ' ὤρετο δῖος Ἀχιλλεύς.</line><line>ἀλλ' ἐγὼ οὐ πιθόμην: ἦ τ' ἂν πολὺ κέρδιον ἦεν.</line><line>νῦν δ' ἐπεὶ ὤλεσα λαὸν ἀτασθαλίῃσιν ἐμῇσιν,</line><line>αἰδέομαι Τρῶας καὶ Τρῳάδας ἑλκεσιπέπλους,</line><line>μή ποτέ τις εἴπῃσι κακώτερος ἄλλος ἐμεῖο:</line><line>Ἕκτωρ ἧφι βίηφι πιθήσας ὤλεσε λαόν.</line><line>ὣς ἐρέουσιν: ἐμοὶ δὲ τότ' ἂν πολὺ κέρδιον εἴη</line><line>ἄντην ἢ Ἀχιλῆα κατακτείναντα νέεσθαι,</line><line>ἠέ κεν αὐτῷ ὀλέσθαι ἐϋκλειῶς πρὸ πόληος.</line><line>εἰ δέ κεν ἀσπίδα μὲν καταθείομαι ὀμφαλόεσσαν</line><line>καὶ κόρυθα βριαρήν, δόρυ δὲ πρὸς τεῖχος ἐρείσας</line><line>αὐτὸς ἰὼν Ἀχιλῆος ἀμύμονος ἀντίος ἔλθω</line><line>καί οἱ ὑπόσχωμαι Ἑλένην καὶ κτήμαθ' ἅμ' αὐτῇ,</line><line>πάντα μάλ' ὅσσά τ' Ἀλέξανδρος κοίλῃς ἐνὶ νηυσὶν</line><line>ἠγάγετο Τροίηνδ', ἥ τ' ἔπλετο νείκεος ἀρχή,</line><line>δωσέμεν Ἀτρεΐδῃσιν ἄγειν, ἅμα δ' ἀμφὶς Ἀχαιοῖς</line><line>ἄλλ' ἀποδάσσεσθαι ὅσα τε πτόλις ἥδε κέκευθε:</line><line>Τρωσὶν δ' αὖ μετόπισθε γερούσιον ὅρκον ἕλωμαι</line><line>μή τι κατακρύψειν, ἀλλ' ἄνδιχα πάντα δάσασθαι</line><line>κτῆσιν ὅσην πτολίεθρον ἐπήρατον ἐντὸς ἐέργει:</line><line>ἀλλὰ τί ἤ μοι ταῦτα φίλος διελέξατο θυμός;</line><line>μή μιν ἐγὼ μὲν ἵκωμαι ἰών, ὃ δέ μ' οὐκ ἐλεήσει</line><line>οὐδέ τί μ' αἰδέσεται, κτενέει δέ με γυμνὸν ἐόντα</line><line>αὔτως ὥς τε γυναῖκα, ἐπεί κ' ἀπὸ τεύχεα δύω.</line><line>οὐ μέν πως νῦν ἔστιν ἀπὸ δρυὸς οὐδ' ἀπὸ πέτρης</line><line>τῷ ὀαριζέμεναι, ἅ τε παρθένος ἠΐθεός τε</line><line>παρθένος ἠΐθεός τ' ὀαρίζετον ἀλλήλοιιν.</line><line>βέλτερον αὖτ' ἔριδι ξυνελαυνέμεν ὅττι τάχιστα:</line><line>εἴδομεν ὁπποτέρῳ κεν Ὀλύμπιος εὖχος ὀρέξῃ.</line><line>ὣς ὅρμαινε μένων, ὃ δέ οἱ σχεδὸν ἦλθεν Ἀχιλλεὺς</line><line>ἶσος Ἐνυαλίῳ κορυθάϊκι πτολεμιστῇ</line><line>σείων Πηλιάδα μελίην κατὰ δεξιὸν ὦμον</line><line>δεινήν: ἀμφὶ δὲ χαλκὸς ἐλάμπετο εἴκελος αὐγῇ</line><line>ἢ πυρὸς αἰθομένου ἢ ἠελίου ἀνιόντος.</line><line>Ἕκτορα δ', ὡς ἐνόησεν, ἕλε τρόμος: οὐδ' ἄρ' ἔτ' ἔτλη</line><line>αὖθι μένειν, ὀπίσω δὲ πύλας λίπε, βῆ δὲ φοβηθείς:</line><line>Πηλεΐδης δ' ἐπόρουσε ποσὶ κραιπνοῖσι πεποιθώς.</line><line>ἠΰτε κίρκος ὄρεσφιν ἐλαφρότατος πετεηνῶν</line><line>ῥηϊδίως οἴμησε μετὰ τρήρωνα πέλειαν,</line><line>ἣ δέ θ' ὕπαιθα φοβεῖται, ὃ δ' ἐγγύθεν ὀξὺ λεληκὼς</line><line>ταρφέ' ἐπαΐσσει, ἑλέειν τέ ἑ θυμὸς ἀνώγει:</line><line>ὣς ἄρ' ὅ γ' ἐμμεμαὼς ἰθὺς πέτετο, τρέσε δ' Ἕκτωρ</line><line>τεῖχος ὕπο Τρώων, λαιψηρὰ δὲ γούνατ' ἐνώμα.</line><line>οἳ δὲ παρὰ σκοπιὴν καὶ ἐρινεὸν ἠνεμόεντα</line><line>τείχεος αἰὲν ὑπ' ἐκ κατ' ἀμαξιτὸν ἐσσεύοντο,</line><line>κρουνὼ δ' ἵκανον καλλιρρόω: ἔνθα δὲ πηγαὶ</line><line>δοιαὶ ἀναΐσσουσι Σκαμάνδρου δινήεντος.</line><line>ἣ μὲν γάρ θ' ὕδατι λιαρῷ ῥέει, ἀμφὶ δὲ καπνὸς</line><line>γίγνεται ἐξ αὐτῆς ὡς εἰ πυρὸς αἰθομένοιο:</line><line>ἣ δ' ἑτέρη θέρεϊ προρέει ἐϊκυῖα χαλάζῃ,</line><line>ἢ χιόνι ψυχρῇ ἢ ἐξ ὕδατος κρυστάλλῳ.</line><line>ἔνθα δ' ἐπ' αὐτάων πλυνοὶ εὐρέες ἐγγὺς ἔασι</line><line>καλοὶ λαΐνεοι, ὅθι εἵματα σιγαλόεντα</line><line>πλύνεσκον Τρώων ἄλοχοι καλαί τε θύγατρες</line><line>τὸ πρὶν ἐπ' εἰρήνης πρὶν ἐλθεῖν υἷας Ἀχαιῶν.</line><line>τῇ ῥα παραδραμέτην φεύγων ὃ δ' ὄπισθε διώκων:</line><line>πρόσθε μὲν ἐσθλὸς ἔφευγε, δίωκε δέ μιν μέγ' ἀμείνων</line><line>καρπαλίμως, ἐπεὶ οὐχ ἱερήϊον οὐδὲ βοείην</line><line>ἀρνύσθην, ἅ τε ποσσὶν ἀέθλια γίγνεται ἀνδρῶν,</line><line>ἀλλὰ περὶ ψυχῆς θέον Ἕκτορος ἱπποδάμοιο.</line><line>ὡς δ' ὅτ' ἀεθλοφόροι περὶ τέρματα μώνυχες ἵπποι</line><line>ῥίμφα μάλα τρωχῶσι: τὸ δὲ μέγα κεῖται ἄεθλον</line><line>ἢ τρίπος ἠὲ γυνὴ ἀνδρὸς κατατεθνηῶτος:</line><line>ὣς τὼ τρὶς Πριάμοιο πόλιν πέρι δινηθήτην</line><line>καρπαλίμοισι πόδεσσι: θεοὶ δ' ἐς πάντες ὁρῶντο:</line><line>τοῖσι δὲ μύθων ἦρχε πατὴρ ἀνδρῶν τε θεῶν τε:</line><line>ὢ πόποι ἦ φίλον ἄνδρα διωκόμενον περὶ τεῖχος</line><line>ὀφθαλμοῖσιν ὁρῶμαι: ἐμὸν δ' ὀλοφύρεται ἦτορ</line><line>Ἕκτορος, ὅς μοι πολλὰ βοῶν ἐπὶ μηρί' ἔκηεν</line><line>Ἴδης ἐν κορυφῇσι πολυπτύχου, ἄλλοτε δ' αὖτε</line><line>ἐν πόλει ἀκροτάτῃ: νῦν αὖτέ ἑ δῖος Ἀχιλλεὺς</line><line>ἄστυ πέρι Πριάμοιο ποσὶν ταχέεσσι διώκει.</line><line>ἀλλ' ἄγετε φράζεσθε θεοὶ καὶ μητιάασθε</line><line>ἠέ μιν ἐκ θανάτοιο σαώσομεν, ἦέ μιν ἤδη</line><line>Πηλεΐδῃ Ἀχιλῆϊ δαμάσσομεν ἐσθλὸν ἐόντα.</line><line>τὸν δ' αὖτε προσέειπε θεὰ γλαυκῶπις Ἀθήνη:</line><line>ὦ πάτερ ἀργικέραυνε κελαινεφὲς οἷον ἔειπες:</line><line>ἄνδρα θνητὸν ἐόντα πάλαι πεπρωμένον αἴσῃ</line><line>ἂψ ἐθέλεις θανάτοιο δυσηχέος ἐξαναλῦσαι;</line><line>ἔρδ': ἀτὰρ οὔ τοι πάντες ἐπαινέομεν θεοὶ ἄλλοι.</line><line>τὴν δ' ἀπαμειβόμενος προσέφη νεφεληγερέτα Ζεύς:</line><line>θάρσει Τριτογένεια φίλον τέκος: οὔ νύ τι θυμῷ</line><line>πρόφρονι μυθέομαι, ἐθέλω δέ τοι ἤπιος εἶναι:</line><line>ἔρξον ὅπῃ δή τοι νόος ἔπλετο, μὴ δ' ἔτ' ἐρώει.</line><line>ὣς εἰπὼν ὄτρυνε πάρος μεμαυῖαν Ἀθήνην:</line><line>βῆ δὲ κατ' Οὐλύμποιο καρήνων ἀΐξασα.</line><line>Ἕκτορα δ' ἀσπερχὲς κλονέων ἔφεπ' ὠκὺς Ἀχιλλεύς.</line><line>ὡς δ' ὅτε νεβρὸν ὄρεσφι κύων ἐλάφοιο δίηται</line><line>ὄρσας ἐξ εὐνῆς διά τ' ἄγκεα καὶ διὰ βήσσας:</line><line>τὸν δ' εἴ πέρ τε λάθῃσι καταπτήξας ὑπὸ θάμνῳ,</line><line>ἀλλά τ' ἀνιχνεύων θέει ἔμπεδον ὄφρά κεν εὕρῃ:</line><line>ὣς Ἕκτωρ οὐ λῆθε ποδώκεα Πηλεΐωνα.</line><line>ὁσσάκι δ' ὁρμήσειε πυλάων Δαρδανιάων</line><line>ἀντίον ἀΐξασθαι ἐϋδμήτους ὑπὸ πύργους,</line><line>εἴ πως οἷ καθύπερθεν ἀλάλκοιεν βελέεσσι,</line><line>τοσσάκι μιν προπάροιθεν ἀποστρέψασκε παραφθὰς</line><line>πρὸς πεδίον: αὐτὸς δὲ ποτὶ πτόλιος πέτετ' αἰεί.</line><line>ὡς δ' ἐν ὀνείρῳ οὐ δύναται φεύγοντα διώκειν:</line><line>οὔτ' ἄρ' ὃ τὸν δύναται ὑποφεύγειν οὔθ' ὃ διώκειν:</line><line>ὣς ὃ τὸν οὐ δύνατο μάρψαι ποσίν, οὐδ' ὃς ἀλύξαι.</line><line>πῶς δέ κεν Ἕκτωρ κῆρας ὑπεξέφυγεν θανάτοιο,</line><line>εἰ μή οἱ πύματόν τε καὶ ὕστατον ἤντετ' Ἀπόλλων</line><line>ἐγγύθεν, ὅς οἱ ἐπῶρσε μένος λαιψηρά τε γοῦνα;</line><line>λαοῖσιν δ' ἀνένευε καρήατι δῖος Ἀχιλλεύς,</line><line>οὐδ' ἔα ἱέμεναι ἐπὶ Ἕκτορι πικρὰ βέλεμνα,</line><line>μή τις κῦδος ἄροιτο βαλών, ὃ δὲ δεύτερος ἔλθοι.</line><line>ἀλλ' ὅτε δὴ τὸ τέταρτον ἐπὶ κρουνοὺς ἀφίκοντο,</line><line>καὶ τότε δὴ χρύσεια πατὴρ ἐτίταινε τάλαντα,</line><line>ἐν δ' ἐτίθει δύο κῆρε τανηλεγέος θανάτοιο,</line><line>τὴν μὲν Ἀχιλλῆος, τὴν δ' Ἕκτορος ἱπποδάμοιο,</line><line>ἕλκε δὲ μέσσα λαβών: ῥέπε δ' Ἕκτορος αἴσιμον ἦμαρ,</line><line>ᾤχετο δ' εἰς Ἀΐδαο, λίπεν δέ ἑ Φοῖβος Ἀπόλλων.</line><line>Πηλεΐωνα δ' ἵκανε θεὰ γλαυκῶπις Ἀθήνη,</line><line>ἀγχοῦ δ' ἱσταμένη ἔπεα πτερόεντα προσηύδα:</line><line>νῦν δὴ νῶι ἔολπα Διῒ φίλε φαίδιμ' Ἀχιλλεῦ</line><line>οἴσεσθαι μέγα κῦδος Ἀχαιοῖσι προτὶ νῆας</line><line>Ἕκτορα δῃώσαντε μάχης ἄατόν περ ἐόντα.</line><line>οὔ οἱ νῦν ἔτι γ' ἔστι πεφυγμένον ἄμμε γενέσθαι,</line><line>οὐδ' εἴ κεν μάλα πολλὰ πάθοι ἑκάεργος Ἀπόλλων</line><line>προπροκυλινδόμενος πατρὸς Διὸς αἰγιόχοιο.</line><line>ἀλλὰ σὺ μὲν νῦν στῆθι καὶ ἄμπνυε, τόνδε δ' ἐγώ τοι</line><line>οἰχομένη πεπιθήσω ἐναντίβιον μαχέσασθαι.</line><line>ὣς φάτ' Ἀθηναίη, ὃ δ' ἐπείθετο, χαῖρε δὲ θυμῷ,</line><line>στῆ δ' ἄρ' ἐπὶ μελίης χαλκογλώχινος ἐρεισθείς.</line><line>ἣ δ' ἄρα τὸν μὲν ἔλειπε, κιχήσατο δ' Ἕκτορα δῖον</line><line>Δηϊφόβῳ ἐϊκυῖα δέμας καὶ ἀτειρέα φωνήν:</line><line>ἀγχοῦ δ' ἱσταμένη ἔπεα πτερόεντα προσηύδα:</line><line>ἠθεῖ' ἦ μάλα δή σε βιάζεται ὠκὺς Ἀχιλλεὺς</line><line>ἄστυ πέρι Πριάμοιο ποσὶν ταχέεσσι διώκων:</line><line>ἀλλ' ἄγε δὴ στέωμεν καὶ ἀλεξώμεσθα μένοντες.</line><line>τὴν δ' αὖτε προσέειπε μέγας κορυθαίολος Ἕκτωρ:</line><line>Δηΐφοβ' ἦ μέν μοι τὸ πάρος πολὺ φίλτατος ἦσθα</line><line>γνωτῶν οὓς Ἑκάβη ἠδὲ Πρίαμος τέκε παῖδας:</line><line>νῦν δ' ἔτι καὶ μᾶλλον νοέω φρεσὶ τιμήσασθαι,</line><line>ὃς ἔτλης ἐμεῦ εἵνεκ', ἐπεὶ ἴδες ὀφθαλμοῖσι,</line><line>τείχεος ἐξελθεῖν, ἄλλοι δ' ἔντοσθε μένουσι.</line><line>τὸν δ' αὖτε προσέειπε θεὰ γλαυκῶπις Ἀθήνη:</line><line>ἠθεῖ' ἦ μὲν πολλὰ πατὴρ καὶ πότνια μήτηρ</line><line>λίσσονθ' ἑξείης γουνούμενοι, ἀμφὶ δ' ἑταῖροι,</line><line>αὖθι μένειν: τοῖον γὰρ ὑποτρομέουσιν ἅπαντες:</line><line>ἀλλ' ἐμὸς ἔνδοθι θυμὸς ἐτείρετο πένθεϊ λυγρῷ.</line><line>νῦν δ' ἰθὺς μεμαῶτε μαχώμεθα, μὴ δέ τι δούρων</line><line>ἔστω φειδωλή, ἵνα εἴδομεν εἴ κεν Ἀχιλλεὺς</line><line>νῶϊ κατακτείνας ἔναρα βροτόεντα φέρηται</line><line>νῆας ἔπι γλαφυράς, ἦ κεν σῷ δουρὶ δαμήῃ.</line><line>ὣς φαμένη καὶ κερδοσύνῃ ἡγήσατ' Ἀθήνη:</line><line>οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,</line><line>τὸν πρότερος προσέειπε μέγας κορυθαίολος Ἕκτωρ:</line><line>οὔ σ' ἔτι Πηλέος υἱὲ φοβήσομαι, ὡς τὸ πάρος περ</line><line>τρὶς περὶ ἄστυ μέγα Πριάμου δίον, οὐδέ ποτ' ἔτλην</line><line>μεῖναι ἐπερχόμενον: νῦν αὖτέ με θυμὸς ἀνῆκε</line><line>στήμεναι ἀντία σεῖο: ἕλοιμί κεν ἤ κεν ἁλοίην.</line><line>ἀλλ' ἄγε δεῦρο θεοὺς ἐπιδώμεθα: τοὶ γὰρ ἄριστοι</line><line>μάρτυροι ἔσσονται καὶ ἐπίσκοποι ἁρμονιάων:</line><line>οὐ γὰρ ἐγώ σ' ἔκπαγλον ἀεικιῶ, αἴ κεν ἐμοὶ Ζεὺς</line><line>δώῃ καμμονίην, σὴν δὲ ψυχὴν ἀφέλωμαι:</line><line>ἀλλ' ἐπεὶ ἄρ κέ σε συλήσω κλυτὰ τεύχε' Ἀχιλλεῦ</line><line>νεκρὸν Ἀχαιοῖσιν δώσω πάλιν: ὣς δὲ σὺ ῥέζειν.</line><line>τὸν δ' ἄρ' ὑπόδρα ἰδὼν προσέφη πόδας ὠκὺς Ἀχιλλεύς:</line><line>Ἕκτορ μή μοι ἄλαστε συνημοσύνας ἀγόρευε:</line><line>ὡς οὐκ ἔστι λέουσι καὶ ἀνδράσιν ὅρκια πιστά,</line><line>οὐδὲ λύκοι τε καὶ ἄρνες ὁμόφρονα θυμὸν ἔχουσιν,</line><line>ἀλλὰ κακὰ φρονέουσι διαμπερὲς ἀλλήλοισιν,</line><line>ὣς οὐκ ἔστ' ἐμὲ καὶ σὲ φιλήμεναι, οὐδέ τι νῶϊν</line><line>ὅρκια ἔσσονται, πρίν γ' ἢ ἕτερόν γε πεσόντα</line><line>αἵματος ἆσαι Ἄρηα ταλαύρινον πολεμιστήν.</line><line>παντοίης ἀρετῆς μιμνήσκεο: νῦν σε μάλα χρὴ</line><line>αἰχμητήν τ' ἔμεναι καὶ θαρσαλέον πολεμιστήν.</line><line>οὔ τοι ἔτ' ἔσθ' ὑπάλυξις, ἄφαρ δέ σε Παλλὰς Ἀθήνη</line><line>ἔγχει ἐμῷ δαμάᾳ: νῦν δ' ἀθρόα πάντ' ἀποτίσεις</line><line>κήδε' ἐμῶν ἑτάρων οὓς ἔκτανες ἔγχεϊ θύων.</line><line>ἦ ῥα, καὶ ἀμπεπαλὼν προΐει δολιχόσκιον ἔγχος:</line><line>καὶ τὸ μὲν ἄντα ἰδὼν ἠλεύατο φαίδιμος Ἕκτωρ:</line><line>ἕζετο γὰρ προϊδών, τὸ δ' ὑπέρπτατο χάλκεον ἔγχος,</line><line>ἐν γαίῃ δ' ἐπάγη: ἀνὰ δ' ἥρπασε Παλλὰς Ἀθήνη,</line><line>ἂψ δ' Ἀχιλῆϊ δίδου, λάθε δ' Ἕκτορα ποιμένα λαῶν.</line><line>Ἕκτωρ δὲ προσέειπεν ἀμύμονα Πηλεΐωνα:</line><line>ἤμβροτες, οὐδ' ἄρα πώ τι θεοῖς ἐπιείκελ' Ἀχιλλεῦ</line><line>ἐκ Διὸς ἠείδης τὸν ἐμὸν μόρον, ἦ τοι ἔφης γε:</line><line>ἀλλά τις ἀρτιεπὴς καὶ ἐπίκλοπος ἔπλεο μύθων,</line><line>ὄφρά σ' ὑποδείσας μένεος ἀλκῆς τε λάθωμαι.</line><line>οὐ μέν μοι φεύγοντι μεταφρένῳ ἐν δόρυ πήξεις,</line><line>ἀλλ' ἰθὺς μεμαῶτι διὰ στήθεσφιν ἔλασσον</line><line>εἴ τοι ἔδωκε θεός: νῦν αὖτ' ἐμὸν ἔγχος ἄλευαι</line><line>χάλκεον: ὡς δή μιν σῷ ἐν χροῒ πᾶν κομίσαιο.</line><line>καί κεν ἐλαφρότερος πόλεμος Τρώεσσι γένοιτο</line><line>σεῖο καταφθιμένοιο: σὺ γάρ σφισι πῆμα μέγιστον.</line><line>ἦ ῥα, καὶ ἀμπεπαλὼν προΐει δολιχόσκιον ἔγχος,</line><line>καὶ βάλε Πηλεΐδαο μέσον σάκος οὐδ' ἀφάμαρτε:</line><line>τῆλε δ' ἀπεπλάγχθη σάκεος δόρυ: χώσατο δ' Ἕκτωρ</line><line>ὅττί ῥά οἱ βέλος ὠκὺ ἐτώσιον ἔκφυγε χειρός,</line><line>στῆ δὲ κατηφήσας, οὐδ' ἄλλ' ἔχε μείλινον ἔγχος.</line><line>Δηΐφοβον δ' ἐκάλει λευκάσπιδα μακρὸν ἀΰσας:</line><line>ᾔτεέ μιν δόρυ μακρόν: ὃ δ' οὔ τί οἱ ἐγγύθεν ἦεν.</line><line>Ἕκτωρ δ' ἔγνω ᾗσιν ἐνὶ φρεσὶ φώνησέν τε:</line><line>ὢ πόποι ἦ μάλα δή με θεοὶ θάνατον δὲ κάλεσσαν:</line><line>Δηΐφοβον γὰρ ἔγωγ' ἐφάμην ἥρωα παρεῖναι:</line><line>ἀλλ' ὃ μὲν ἐν τείχει, ἐμὲ δ' ἐξαπάτησεν Ἀθήνη.</line><line>νῦν δὲ δὴ ἐγγύθι μοι θάνατος κακός, οὐδ' ἔτ' ἄνευθεν,</line><line>οὐδ' ἀλέη: ἦ γάρ ῥα πάλαι τό γε φίλτερον ἦεν</line><line>Ζηνί τε καὶ Διὸς υἷι ἑκηβόλῳ, οἵ με πάρος γε</line><line>πρόφρονες εἰρύατο: νῦν αὖτέ με μοῖρα κιχάνει.</line><line>μὴ μὰν ἀσπουδί γε καὶ ἀκλειῶς ἀπολοίμην,</line><line>ἀλλὰ μέγα ῥέξας τι καὶ ἐσσομένοισι πυθέσθαι.</line><line>ὣς ἄρα φωνήσας εἰρύσσατο φάσγανον ὀξύ,</line><line>τό οἱ ὑπὸ λαπάρην τέτατο μέγα τε στιβαρόν τε,</line><line>οἴμησεν δὲ ἀλεὶς ὥς τ' αἰετὸς ὑψιπετήεις,</line><line>ὅς τ' εἶσιν πεδίον δὲ διὰ νεφέων ἐρεβεννῶν</line><line>ἁρπάξων ἢ ἄρν' ἀμαλὴν ἤ πτῶκα λαγωόν:</line><line>ὣς Ἕκτωρ οἴμησε τινάσσων φάσγανον ὀξύ.</line><line>ὁρμήθη δ' Ἀχιλεύς, μένεος δ' ἐμπλήσατο θυμὸν</line><line>ἀγρίου, πρόσθεν δὲ σάκος στέρνοιο κάλυψε</line><line>καλὸν δαιδάλεον, κόρυθι δ' ἐπένευε φαεινῇ</line><line>τετραφάλῳ: καλαὶ δὲ περισσείοντο ἔθειραι</line><line>χρύσεαι, ἃς Ἥφαιστος ἵει λόφον ἀμφὶ θαμειάς.</line><line>οἷος δ' ἀστὴρ εἶσι μετ' ἀστράσι νυκτὸς ἀμολγῷ</line><line>ἕσπερος, ὃς κάλλιστος ἐν οὐρανῷ ἵσταται ἀστήρ,</line><line>ὣς αἰχμῆς ἀπέλαμπ' εὐήκεος, ἣν ἄρ' Ἀχιλλεὺς</line><line>πάλλεν δεξιτερῇ φρονέων κακὸν Ἕκτορι δίῳ</line><line>εἰσορόων χρόα καλόν, ὅπῃ εἴξειε μάλιστα.</line><line>τοῦ δὲ καὶ ἄλλο τόσον μὲν ἔχε χρόα χάλκεα τεύχεα</line><line>καλά, τὰ Πατρόκλοιο βίην ἐνάριξε κατακτάς:</line><line>φαίνετο δ' ᾗ κληῗδες ἀπ' ὤμων αὐχέν' ἔχουσι</line><line>λαυκανίην, ἵνα τε ψυχῆς ὤκιστος ὄλεθρος:</line><line>τῇ ῥ' ἐπὶ οἷ μεμαῶτ' ἔλασ' ἔγχεϊ δῖος Ἀχιλλεύς,</line><line>ἀντικρὺ δ' ἁπαλοῖο δι' αὐχένος ἤλυθ' ἀκωκή:</line><line>οὐδ' ἄρ' ἀπ' ἀσφάραγον μελίη τάμε χαλκοβάρεια,</line><line>ὄφρά τί μιν προτιείποι ἀμειβόμενος ἐπέεσσιν.</line><line>ἤριπε δ' ἐν κονίῃς: ὃ δ' ἐπεύξατο δῖος Ἀχιλλεύς:</line><line>Ἕκτορ ἀτάρ που ἔφης Πατροκλῆ' ἐξεναρίζων</line><line>σῶς ἔσσεσθ', ἐμὲ δ' οὐδὲν ὀπίζεο νόσφιν ἐόντα</line><line>νήπιε: τοῖο δ' ἄνευθεν ἀοσσητὴρ μέγ' ἀμείνων</line><line>νηυσὶν ἔπι γλαφυρῇσιν ἐγὼ μετόπισθε λελείμμην,</line><line>ὅς τοι γούνατ' ἔλυσα: σὲ μὲν κύνες ἠδ' οἰωνοὶ</line><line>ἑλκήσουσ' ἀϊκῶς, τὸν δὲ κτεριοῦσιν Ἀχαιοί.</line><line>τὸν δ' ὀλιγοδρανέων προσέφη κορυθαίολος Ἕκτωρ:</line><line>λίσσομ' ὑπὲρ ψυχῆς καὶ γούνων σῶν τε τοκήων</line><line>μή με ἔα παρὰ νηυσὶ κύνας καταδάψαι Ἀχαιῶν,</line><line>ἀλλὰ σὺ μὲν χαλκόν τε ἅλις χρυσόν τε δέδεξο</line><line>δῶρα τά τοι δώσουσι πατὴρ καὶ πότνια μήτηρ,</line><line>σῶμα δὲ οἴκαδ' ἐμὸν δόμεναι πάλιν, ὄφρα πυρός με</line><line>Τρῶες καὶ Τρώων ἄλοχοι λελάχωσι θανόντα.</line><line>τὸν δ' ἄρ' ὑπόδρα ἰδὼν προσέφη πόδας ὠκὺς Ἀχιλλεὺς:</line><line>μή με κύον γούνων γουνάζεο μὴ δὲ τοκήων:</line><line>αἲ γάρ πως αὐτόν με μένος καὶ θυμὸς ἀνήη</line><line>ὤμ' ἀποταμνόμενον κρέα ἔδμεναι, οἷα ἔοργας,</line><line>ὡς οὐκ ἔσθ' ὃς σῆς γε κύνας κεφαλῆς ἀπαλάλκοι,</line><line>οὐδ' εἴ κεν δεκάκις τε καὶ εἰκοσινήριτ' ἄποινα</line><line>στήσωσ' ἐνθάδ' ἄγοντες, ὑπόσχωνται δὲ καὶ ἄλλα,</line><line>οὐδ' εἴ κέν σ' αὐτὸν χρυσῷ ἐρύσασθαι ἀνώγοι</line><line>Δαρδανίδης Πρίαμος: οὐδ' ὧς σέ γε πότνια μήτηρ</line><line>ἐνθεμένη λεχέεσσι γοήσεται ὃν τέκεν αὐτή,</line><line>ἀλλὰ κύνες τε καὶ οἰωνοὶ κατὰ πάντα δάσονται.</line><line>τὸν δὲ καταθνῄσκων προσέφη κορυθαίολος Ἕκτωρ:</line><line>ἦ σ' εὖ γιγνώσκων προτιόσσομαι, οὐδ' ἄρ' ἔμελλον</line><line>πείσειν: ἦ γὰρ σοί γε σιδήρεος ἐν φρεσὶ θυμός.</line><line>φράζεο νῦν, μή τοί τι θεῶν μήνιμα γένωμαι</line><line>ἤματι τῷ ὅτε κέν σε Πάρις καὶ Φοῖβος Ἀπόλλων</line><line>ἐσθλὸν ἐόντ' ὀλέσωσιν ἐνὶ Σκαιῇσι πύλῃσιν.</line><line>ὣς ἄρα μιν εἰπόντα τέλος θανάτοιο κάλυψε,</line><line>ψυχὴ δ' ἐκ ῥεθέων πταμένη Ἄϊδος δὲ βεβήκει</line><line>ὃν πότμον γοόωσα λιποῦσ' ἀνδροτῆτα καὶ ἥβην.</line><line>τὸν καὶ τεθνηῶτα προσηύδα δῖος Ἀχιλλεύς:</line><line>τέθναθι: κῆρα δ' ἐγὼ τότε δέξομαι ὁππότε κεν δὴ</line><line>Ζεὺς ἐθέλῃ τελέσαι ἠδ' ἀθάνατοι θεοὶ ἄλλοι.</line><line>ἦ ῥα, καὶ ἐκ νεκροῖο ἐρύσσατο χάλκεον ἔγχος,</line><line>καὶ τό γ' ἄνευθεν ἔθηχ', ὃ δ' ἀπ' ὤμων τεύχε' ἐσύλα</line><line>αἱματόεντ': ἄλλοι δὲ περίδραμον υἷες Ἀχαιῶν,</line><line>οἳ καὶ θηήσαντο φυὴν καὶ εἶδος ἀγητὸν</line><line>Ἕκτορος: οὐδ' ἄρα οἵ τις ἀνουτητί γε παρέστη.</line><line>ὧδε δέ τις εἴπεσκεν ἰδὼν ἐς πλησίον ἄλλον:</line><line>ὢ πόποι, ἦ μάλα δὴ μαλακώτερος ἀμφαφάασθαι</line><line>Ἕκτωρ ἢ ὅτε νῆας ἐνέπρησεν πυρὶ κηλέῳ.</line><line>ὣς ἄρα τις εἴπεσκε καὶ οὐτήσασκε παραστάς.</line><line>τὸν δ' ἐπεὶ ἐξενάριξε ποδάρκης δῖος Ἀχιλλεύς,</line><line>στὰς ἐν Ἀχαιοῖσιν ἔπεα πτερόεντ' ἀγόρευεν:</line><line>ὦ φίλοι Ἀργείων ἡγήτορες ἠδὲ μέδοντες</line><line>ἐπεὶ δὴ τόνδ' ἄνδρα θεοὶ δαμάσασθαι ἔδωκαν,</line><line>ὃς κακὰ πόλλ' ἔρρεξεν ὅσ' οὐ σύμπαντες οἱ ἄλλοι,</line><line>εἰ δ' ἄγετ' ἀμφὶ πόλιν σὺν τεύχεσι πειρηθῶμεν,</line><line>ὄφρά κ' ἔτι γνῶμεν Τρώων νόον ὅν τιν' ἔχουσιν,</line><line>ἢ καταλείψουσιν πόλιν ἄκρην τοῦδε πεσόντος,</line><line>ἦε μένειν μεμάασι καὶ Ἕκτορος οὐκέτ' ἐόντος.</line><line>ἀλλὰ τί ἤ μοι ταῦτα φίλος διελέξατο θυμός;</line><line>κεῖται πὰρ νήεσσι νέκυς ἄκλαυτος ἄθαπτος</line><line>Πάτροκλος: τοῦ δ' οὐκ ἐπιλήσομαι, ὄφρ' ἂν ἔγωγε</line><line>ζωοῖσιν μετέω καί μοι φίλα γούνατ' ὀρώρῃ:</line><line>εἰ δὲ θανόντων περ καταλήθοντ' εἰν Ἀΐδαο</line><line>αὐτὰρ ἐγὼ καὶ κεῖθι φίλου μεμνήσομ' ἑταίρου.</line><line>νῦν δ' ἄγ' ἀείδοντες παιήονα κοῦροι Ἀχαιῶν</line><line>νηυσὶν ἔπι γλαφυρῇσι νεώμεθα, τόνδε δ' ἄγωμεν.</line><line>ἠράμεθα μέγα κῦδος: ἐπέφνομεν Ἕκτορα δῖον,</line><line>ᾧ Τρῶες κατὰ ἄστυ θεῷ ὣς εὐχετόωντο.</line><line>ἦ ῥα, καὶ Ἕκτορα δῖον ἀεικέα μήδετο ἔργα.</line><line>ἀμφοτέρων μετόπισθε ποδῶν τέτρηνε τένοντε</line><line>ἐς σφυρὸν ἐκ πτέρνης, βοέους δ' ἐξῆπτεν ἱμάντας,</line><line>ἐκ δίφροιο δ' ἔδησε, κάρη δ' ἕλκεσθαι ἔασεν:</line><line>ἐς δίφρον δ' ἀναβὰς ἀνά τε κλυτὰ τεύχε' ἀείρας</line><line>μάστιξέν ῥ' ἐλάαν, τὼ δ' οὐκ ἀέκοντε πετέσθην.</line><line>τοῦ δ' ἦν ἑλκομένοιο κονίσαλος, ἀμφὶ δὲ χαῖται</line><line>κυάνεαι πίτναντο, κάρη δ' ἅπαν ἐν κονίῃσι</line><line>κεῖτο πάρος χαρίεν: τότε δὲ Ζεὺς δυσμενέεσσι</line><line>δῶκεν ἀεικίσσασθαι ἑῇ ἐν πατρίδι γαίῃ.</line><line>ὣς τοῦ μὲν κεκόνιτο κάρη ἅπαν: ἣ δέ νυ μήτηρ</line><line>τίλλε κόμην, ἀπὸ δὲ λιπαρὴν ἔρριψε καλύπτρην</line><line>τηλόσε, κώκυσεν δὲ μάλα μέγα παῖδ' ἐσιδοῦσα:</line><line>ᾤμωξεν δ' ἐλεεινὰ πατὴρ φίλος, ἀμφὶ δὲ λαοὶ</line><line>κωκυτῷ τ' εἴχοντο καὶ οἰμωγῇ κατὰ ἄστυ.</line><line>τῷ δὲ μάλιστ' ἄρ' ἔην ἐναλίγκιον ὡς εἰ ἅπασα</line><line>Ἴλιος ὀφρυόεσσα πυρὶ σμύχοιτο κατ' ἄκρης.</line><line>λαοὶ μέν ῥα γέροντα μόγις ἔχον ἀσχαλόωντα</line><line>ἐξελθεῖν μεμαῶτα πυλάων Δαρδανιάων.</line><line>πάντας δ' ἐλλιτάνευε κυλινδόμενος κατὰ κόπρον,</line><line>ἐξονομακλήδην ὀνομάζων ἄνδρα ἕκαστον:</line><line>σχέσθε φίλοι, καί μ' οἶον ἐάσατε κηδόμενοί περ</line><line>ἐξελθόντα πόληος ἱκέσθ' ἐπὶ νῆας Ἀχαιῶν.</line><line>λίσσωμ' ἀνέρα τοῦτον ἀτάσθαλον ὀβριμοεργόν,</line><line>ἤν πως ἡλικίην αἰδέσσεται ἠδ' ἐλεήσῃ</line><line>γῆρας: καὶ δέ νυ τῷ γε πατὴρ τοιόσδε τέτυκται</line><line>Πηλεύς, ὅς μιν ἔτικτε καὶ ἔτρεφε πῆμα γενέσθαι</line><line>Τρωσί: μάλιστα δ' ἐμοὶ περὶ πάντων ἄλγε' ἔθηκε.</line><line>τόσσους γάρ μοι παῖδας ἀπέκτανε τηλεθάοντας:</line><line>τῶν πάντων οὐ τόσσον ὀδύρομαι ἀχνύμενός περ</line><line>ὡς ἑνός, οὗ μ' ἄχος ὀξὺ κατοίσεται Ἄϊδος εἴσω,</line><line>Ἕκτορος: ὡς ὄφελεν θανέειν ἐν χερσὶν ἐμῇσι:</line><line>τώ κε κορεσσάμεθα κλαίοντέ τε μυρομένω τε</line><line>μήτηρ θ', ἥ μιν ἔτικτε δυσάμμορος, ἠδ' ἐγὼ αὐτός.</line><line>ὣς ἔφατο κλαίων, ἐπὶ δὲ στενάχοντο πολῖται:</line><line>Τρῳῇσιν δ' Ἑκάβη ἁδινοῦ ἐξῆρχε γόοιο:</line><line>τέκνον ἐγὼ δειλή: τί νυ βείομαι αἰνὰ παθοῦσα</line><line>σεῦ ἀποτεθνηῶτος; ὅ μοι νύκτάς τε καὶ ἦμαρ</line><line>εὐχωλὴ κατὰ ἄστυ πελέσκεο, πᾶσί τ' ὄνειαρ</line><line>Τρωσί τε καὶ Τρῳῇσι κατὰ πτόλιν, οἵ σε θεὸν ὣς</line><line>δειδέχατ': ἦ γὰρ καί σφι μάλα μέγα κῦδος ἔησθα</line><line>ζωὸς ἐών: νῦν αὖ θάνατος καὶ μοῖρα κιχάνει.</line><line>ὣς ἔφατο κλαίουσ', ἄλοχος δ' οὔ πώ τι πέπυστο</line><line>Ἕκτορος: οὐ γάρ οἵ τις ἐτήτυμος ἄγγελος ἐλθὼν</line><line>ἤγγειλ' ὅττί ῥά οἱ πόσις ἔκτοθι μίμνε πυλάων,</line><line>ἀλλ' ἥ γ' ἱστὸν ὕφαινε μυχῷ δόμου ὑψηλοῖο</line><line>δίπλακα πορφυρέην, ἐν δὲ θρόνα ποικίλ' ἔπασσε.</line><line>κέκλετο δ' ἀμφιπόλοισιν ἐϋπλοκάμοις κατὰ δῶμα</line><line>ἀμφὶ πυρὶ στῆσαι τρίποδα μέγαν, ὄφρα πέλοιτο</line><line>Ἕκτορι θερμὰ λοετρὰ μάχης ἐκ νοστήσαντι</line><line>νηπίη, οὐδ' ἐνόησεν ὅ μιν μάλα τῆλε λοετρῶν</line><line>χερσὶν Ἀχιλλῆος δάμασε γλαυκῶπις Ἀθήνη.</line><line>κωκυτοῦ δ' ἤκουσε καὶ οἰμωγῆς ἀπὸ πύργου:</line><line>τῆς δ' ἐλελίχθη γυῖα, χαμαὶ δέ οἱ ἔκπεσε κερκίς:</line><line>ἣ δ' αὖτις δμῳῇσιν ἐϋπλοκάμοισι μετηύδα:</line><line>δεῦτε δύω μοι ἕπεσθον, ἴδωμ' ὅτιν' ἔργα τέτυκται.</line><line>αἰδοίης ἑκυρῆς ὀπὸς ἔκλυον, ἐν δ' ἐμοὶ αὐτῇ</line><line>στήθεσι πάλλεται ἦτορ ἀνὰ στόμα, νέρθε δὲ γοῦνα</line><line>πήγνυται: ἐγγὺς δή τι κακὸν Πριάμοιο τέκεσσιν.</line><line>αἲ γὰρ ἀπ' οὔατος εἴη ἐμεῦ ἔπος: ἀλλὰ μάλ' αἰνῶς</line><line>δείδω μὴ δή μοι θρασὺν Ἕκτορα δῖος Ἀχιλλεὺς</line><line>μοῦνον ἀποτμήξας πόλιος πεδίον δὲ δίηται,</line><line>καὶ δή μιν καταπαύσῃ ἀγηνορίης ἀλεγεινῆς</line><line>ἥ μιν ἔχεσκ', ἐπεὶ οὔ ποτ' ἐνὶ πληθυῖ μένεν ἀνδρῶν,</line><line>ἀλλὰ πολὺ προθέεσκε, τὸ ὃν μένος οὐδενὶ εἴκων.</line><line>ὣς φαμένη μεγάροιο διέσσυτο μαινάδι ἴση</line><line>παλλομένη κραδίην: ἅμα δ' ἀμφίπολοι κίον αὐτῇ</line><line>αὐτὰρ ἐπεὶ πύργόν τε καὶ ἀνδρῶν ἷξεν ὅμιλον</line><line>ἔστη παπτήνασ' ἐπὶ τείχεϊ, τὸν δὲ νόησεν</line><line>ἑλκόμενον πρόσθεν πόλιος: ταχέες δέ μιν ἵπποι</line><line>ἕλκον ἀκηδέστως κοίλας ἐπὶ νῆας Ἀχαιῶν.</line><line>τὴν δὲ κατ' ὀφθαλμῶν ἐρεβεννὴ νὺξ ἐκάλυψεν,</line><line>ἤριπε δ' ἐξοπίσω, ἀπὸ δὲ ψυχὴν ἐκάπυσσε.</line><line>τῆλε δ' ἀπὸ κρατὸς βάλε δέσματα σιγαλόεντα,</line><line>ἄμπυκα κεκρύφαλόν τε ἰδὲ πλεκτὴν ἀναδέσμην</line><line>κρήδεμνόν θ', ὅ ῥά οἱ δῶκε χρυσῆ Ἀφροδίτη</line><line>ἤματι τῷ ὅτε μιν κορυθαίολος ἠγάγεθ' Ἕκτωρ</line><line>ἐκ δόμου Ἠετίωνος, ἐπεὶ πόρε μυρία ἕδνα.</line><line>ἀμφὶ δέ μιν γαλόῳ τε καὶ εἰνατέρες ἅλις ἔσταν,</line><line>αἵ ἑ μετὰ σφίσιν εἶχον ἀτυζομένην ἀπολέσθαι.</line><line>ἣ δ' ἐπεὶ οὖν ἔμπνυτο καὶ ἐς φρένα θυμὸς ἀγέρθη</line><line>ἀμβλήδην γοόωσα μετὰ Τρῳῇσιν ἔειπεν:</line><line>Ἕκτορ ἐγὼ δύστηνος: ἰῇ ἄρα γεινόμεθ' αἴσῃ</line><line>ἀμφότεροι, σὺ μὲν ἐν Τροίῃ Πριάμου κατὰ δῶμα,</line><line>αὐτὰρ ἐγὼ Θήβῃσιν ὑπὸ Πλάκῳ ὑληέσσῃ</line><line>ἐν δόμῳ Ἠετίωνος, ὅ μ' ἔτρεφε τυτθὸν ἐοῦσαν</line><line>δύσμορος αἰνόμορον: ὡς μὴ ὤφελλε τεκέσθαι.</line><line>νῦν δὲ σὺ μὲν Ἀΐδαο δόμους ὑπὸ κεύθεσι γαίης</line><line>ἔρχεαι, αὐτὰρ ἐμὲ στυγερῷ ἐνὶ πένθεϊ λείπεις</line><line>χήρην ἐν μεγάροισι: πάϊς δ' ἔτι νήπιος αὔτως,</line><line>ὃν τέκομεν σύ τ' ἐγώ τε δυσάμμοροι: οὔτε σὺ τούτῳ</line><line>ἔσσεαι Ἕκτορ ὄνειαρ ἐπεὶ θάνες, οὔτε σοὶ οὗτος.</line><line>ἤν περ γὰρ πόλεμόν γε φύγῃ πολύδακρυν Ἀχαιῶν,</line><line>αἰεί τοι τούτῳ γε πόνος καὶ κήδε' ὀπίσσω</line><line>ἔσσοντ': ἄλλοι γάρ οἱ ἀπουρίσσουσιν ἀρούρας.</line><line>ἦμαρ δ' ὀρφανικὸν παναφήλικα παῖδα τίθησι:</line><line>πάντα δ' ὑπεμνήμυκε, δεδάκρυνται δὲ παρειαί,</line><line>δευόμενος δέ τ' ἄνεισι πάϊς ἐς πατρὸς ἑταίρους,</line><line>ἄλλον μὲν χλαίνης ἐρύων, ἄλλον δὲ χιτῶνος:</line><line>τῶν δ' ἐλεησάντων κοτύλην τις τυτθὸν ἐπέσχε:</line><line>χείλεα μέν τ' ἐδίην', ὑπερῴην δ' οὐκ ἐδίηνε.</line><line>τὸν δὲ καὶ ἀμφιθαλὴς ἐκ δαιτύος ἐστυφέλιξε</line><line>χερσὶν πεπλήγων καὶ ὀνειδείοισιν ἐνίσσων:</line><line>ἔρρ' οὕτως: οὐ σός γε πατὴρ μεταδαίνυται ἡμῖν.</line><line>δακρυόεις δέ τ' ἄνεισι πάϊς ἐς μητέρα χήρην</line><line>Ἀστυάναξ, ὃς πρὶν μὲν ἑοῦ ἐπὶ γούνασι πατρὸς</line><line>μυελὸν οἶον ἔδεσκε καὶ οἰῶν πίονα δημόν:</line><line>αὐτὰρ ὅθ' ὕπνος ἕλοι, παύσαιτό τε νηπιαχεύων,</line><line>εὕδεσκ' ἐν λέκτροισιν ἐν ἀγκαλίδεσσι τιθήνης</line><line>εὐνῇ ἔνι μαλακῇ θαλέων ἐμπλησάμενος κῆρ:</line><line>νῦν δ' ἂν πολλὰ πάθῃσι φίλου ἀπὸ πατρὸς ἁμαρτὼν</line><line>Ἀστυάναξ, ὃν Τρῶες ἐπίκλησιν καλέουσιν:</line><line>οἶος γάρ σφιν ἔρυσο πύλας καὶ τείχεα μακρά.</line><line>νῦν δὲ σὲ μὲν παρὰ νηυσὶ κορωνίσι νόσφι τοκήων</line><line>αἰόλαι εὐλαὶ ἔδονται, ἐπεί κε κύνες κορέσωνται</line><line>γυμνόν: ἀτάρ τοι εἵματ' ἐνὶ μεγάροισι κέονται</line><line>λεπτά τε καὶ χαρίεντα τετυγμένα χερσὶ γυναικῶν.</line><line>ἀλλ' ἤτοι τάδε πάντα καταφλέξω πυρὶ κηλέῳ</line><line>οὐδὲν σοί γ' ὄφελος, ἐπεὶ οὐκ ἐγκείσεαι αὐτοῖς,</line><line>ἀλλὰ πρὸς Τρώων καὶ Τρωϊάδων κλέος εἶναι.</line><line>ὣς ἔφατο κλαίουσ', ἐπὶ δὲ στενάχοντο γυναῖκες.</line><line>ὣς οἳ μὲν στενάχοντο κατὰ πτόλιν: αὐτὰρ Ἀχαιοὶ</line><line>ἐπεὶ δὴ νῆάς τε καὶ Ἑλλήσποντον ἵκοντο,</line><line>οἳ μὲν ἄρ' ἐσκίδναντο ἑὴν ἐπὶ νῆα ἕκαστος,</line><line>Μυρμιδόνας δ' οὐκ εἴα ἀποσκίδνασθαι Ἀχιλλεύς,</line><line>ἀλλ' ὅ γε οἷς ἑτάροισι φιλοπτολέμοισι μετηύδα:</line><line>Μυρμιδόνες ταχύπωλοι ἐμοὶ ἐρίηρες ἑταῖροι</line><line>μὴ δή πω ὑπ' ὄχεσφι λυώμεθα μώνυχας ἵππους,</line><line>ἀλλ' αὐτοῖς ἵπποισι καὶ ἅρμασιν ἆσσον ἰόντες</line><line>Πάτροκλον κλαίωμεν: ὃ γὰρ γέρας ἐστὶ θανόντων.</line><line>αὐτὰρ ἐπεί κ' ὀλοοῖο τεταρπώμεσθα γόοιο,</line><line>ἵππους λυσάμενοι δορπήσομεν ἐνθάδε πάντες.</line><line>ὣς ἔφαθ', οἳ δ' ᾤμωξαν ἀολλέες, ἦρχε δ' Ἀχιλλεύς.</line><line>οἳ δὲ τρὶς περὶ νεκρὸν ἐΰτριχας ἤλασαν ἵππους</line><line>μυρόμενοι: μετὰ δέ σφι Θέτις γόου ἵμερον ὦρσε.</line><line>δεύοντο ψάμαθοι, δεύοντο δὲ τεύχεα φωτῶν</line><line>δάκρυσι: τοῖον γὰρ πόθεον μήστωρα φόβοιο.</line><line>τοῖσι δὲ Πηλεΐδης ἁδινοῦ ἐξῆρχε γόοιο</line><line>χεῖρας ἐπ' ἀνδροφόνους θέμενος στήθεσσιν ἑταίρου:</line><line>χαῖρέ μοι ὦ Πάτροκλε καὶ εἰν Ἀΐδαο δόμοισι:</line><line>πάντα γὰρ ἤδη τοι τελέω τὰ πάροιθεν ὑπέστην</line><line>Ἕκτορα δεῦρ' ἐρύσας δώσειν κυσὶν ὠμὰ δάσασθαι,</line><line>δώδεκα δὲ προπάροιθε πυρῆς ἀποδειροτομήσειν</line><line>Τρώων ἀγλαὰ τέκνα σέθεν κταμένοιο χολωθείς.</line><line>ἦ ῥα καὶ Ἕκτορα δῖον ἀεικέα μήδετο ἔργα</line><line>πρηνέα πὰρ λεχέεσσι Μενοιτιάδαο τανύσσας</line><line>ἐν κονίῃς: οἳ δ' ἔντε' ἀφωπλίζοντο ἕκαστος</line><line>χάλκεα μαρμαίροντα, λύον δ' ὑψηχέας ἵππους,</line><line>κὰδ δ' ἷζον παρὰ νηῒ ποδώκεος Αἰακίδαο</line><line>μυρίοι: αὐτὰρ ὃ τοῖσι τάφον μενοεικέα δαίνυ.</line><line>πολλοὶ μὲν βόες ἀργοὶ ὀρέχθεον ἀμφὶ σιδήρῳ</line><line>σφαζόμενοι, πολλοὶ δ' ὄϊες καὶ μηκάδες αἶγες:</line><line>πολλοὶ δ' ἀργιόδοντες ὕες θαλέθοντες ἀλοιφῇ</line><line>εὑόμενοι τανύοντο διὰ φλογὸς Ἡφαίστοιο:</line><line>πάντῃ δ' ἀμφὶ νέκυν κοτυλήρυτον ἔρρεεν αἷμα.</line><line>αὐτὰρ τόν γε ἄνακτα ποδώκεα Πηλεΐωνα</line><line>εἰς Ἀγαμέμνονα δῖον ἄγον βασιλῆες Ἀχαιῶν</line><line>σπουδῇ παρπεπιθόντες ἑταίρου χωόμενον κῆρ.</line><line>οἳ δ' ὅτε δὴ κλισίην Ἀγαμέμνονος ἷξον ἰόντες,</line><line>αὐτίκα κηρύκεσσι λιγυφθόγγοισι κέλευσαν</line><line>ἀμφὶ πυρὶ στῆσαι τρίποδα μέγαν, εἰ πεπίθοιεν</line><line>Πηλεΐδην λούσασθαι ἄπο βρότον αἱματόεντα.</line><line>αὐτὰρ ὅ γ' ἠρνεῖτο στερεῶς, ἐπὶ δ' ὅρκον ὄμοσσεν:</line><line>οὐ μὰ Ζῆν', ὅς τίς τε θεῶν ὕπατος καὶ ἄριστος,</line><line>οὐ θέμις ἐστὶ λοετρὰ καρήατος ἆσσον ἱκέσθαι</line><line>πρίν γ' ἐνὶ Πάτροκλον θέμεναι πυρὶ σῆμά τε χεῦαι</line><line>κείρασθαί τε κόμην, ἐπεὶ οὔ μ' ἔτι δεύτερον ὧδε</line><line>ἵξετ' ἄχος κραδίην ὄφρα ζωοῖσι μετείω.</line><line>ἀλλ' ἤτοι νῦν μὲν στυγερῇ πειθώμεθα δαιτί:</line><line>ἠῶθεν δ' ὄτρυνον ἄναξ ἀνδρῶν Ἀγάμεμνον</line><line>ὕλην τ' ἀξέμεναι παρά τε σχεῖν ὅσσ' ἐπιεικὲς</line><line>νεκρὸν ἔχοντα νέεσθαι ὑπὸ ζόφον ἠερόεντα,</line><line>ὄφρ' ἤτοι τοῦτον μὲν ἐπιφλέγῃ ἀκάματον πῦρ</line><line>θᾶσσον ἀπ' ὀφθαλμῶν, λαοὶ δ' ἐπὶ ἔργα τράπωνται.</line><line>ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο.</line><line>ἐσσυμένως δ' ἄρα δόρπον ἐφοπλίσσαντες ἕκαστοι</line><line>δαίνυντ', οὐδέ τι θυμὸς ἐδεύετο δαιτὸς ἐΐσης.</line><line>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</line><line>οἳ μὲν κακκείοντες ἔβαν κλισίην δὲ ἕκαστος,</line><line>Πηλεΐδης δ' ἐπὶ θινὶ πολυφλοίσβοιο θαλάσσης</line><line>κεῖτο βαρὺ στενάχων πολέσιν μετὰ Μυρμιδόνεσσιν</line><line>ἐν καθαρῷ, ὅθι κύματ' ἐπ' ἠϊόνος κλύζεσκον:</line><line>εὖτε τὸν ὕπνος ἔμαρπτε λύων μελεδήματα θυμοῦ</line><line>νήδυμος ἀμφιχυθείς: μάλα γὰρ κάμε φαίδιμα γυῖα</line><line>Ἕκτορ' ἐπαΐσσων προτὶ Ἴλιον ἠνεμόεσσαν:</line><line>ἦλθε δ' ἐπὶ ψυχὴ Πατροκλῆος δειλοῖο</line><line>πάντ' αὐτῷ μέγεθός τε καὶ ὄμματα κάλ' ἐϊκυῖα</line><line>καὶ φωνήν, καὶ τοῖα περὶ χροῒ εἵματα ἕστο:</line><line>στῆ δ' ἄρ' ὑπὲρ κεφαλῆς καί μιν πρὸς μῦθον ἔειπεν:</line><line>εὕδεις, αὐτὰρ ἐμεῖο λελασμένος ἔπλευ Ἀχιλλεῦ.</line><line>οὐ μέν μευ ζώοντος ἀκήδεις, ἀλλὰ θανόντος:</line><line>θάπτέ με ὅττι τάχιστα πύλας Ἀΐδαο περήσω.</line><line>τῆλέ με εἴργουσι ψυχαὶ εἴδωλα καμόντων,</line><line>οὐδέ μέ πω μίσγεσθαι ὑπὲρ ποταμοῖο ἐῶσιν,</line><line>ἀλλ' αὔτως ἀλάλημαι ἀν' εὐρυπυλὲς Ἄϊδος δῶ.</line><line>καί μοι δὸς τὴν χεῖρ': ὀλοφύρομαι, οὐ γὰρ ἔτ' αὖτις</line><line>νίσομαι ἐξ Ἀΐδαο, ἐπήν με πυρὸς λελάχητε.</line><line>οὐ μὲν γὰρ ζωοί γε φίλων ἀπάνευθεν ἑταίρων</line><line>βουλὰς ἑζόμενοι βουλεύσομεν, ἀλλ' ἐμὲ μὲν κὴρ</line><line>ἀμφέχανε στυγερή, ἥ περ λάχε γιγνόμενόν περ:</line><line>καὶ δὲ σοὶ αὐτῷ μοῖρα, θεοῖς ἐπιείκελ' Ἀχιλλεῦ,</line><line>τείχει ὕπο Τρώων εὐηφενέων ἀπολέσθαι.</line><line>ἄλλο δέ τοι ἐρέω καὶ ἐφήσομαι αἴ κε πίθηαι:</line><line>μὴ ἐμὰ σῶν ἀπάνευθε τιθήμεναι ὀστέ' Ἀχιλλεῦ,</line><line>ἀλλ' ὁμοῦ ὡς ἐτράφημεν ἐν ὑμετέροισι δόμοισιν,</line><line>εὖτέ με τυτθὸν ἐόντα Μενοίτιος ἐξ Ὀπόεντος</line><line>ἤγαγεν ὑμέτερόνδ' ἀνδροκτασίης ὕπο λυγρῆς,</line><line>ἤματι τῷ ὅτε παῖδα κατέκτανον Ἀμφιδάμαντος</line><line>νήπιος οὐκ ἐθέλων ἀμφ' ἀστραγάλοισι χολωθείς:</line><line>ἔνθά με δεξάμενος ἐν δώμασιν ἱππότα Πηλεὺς</line><line>ἔτραφέ τ' ἐνδυκέως καὶ σὸν θεράποντ' ὀνόμηνεν:</line><line>ὣς δὲ καὶ ὀστέα νῶϊν ὁμὴ σορὸς ἀμφικαλύπτοι</line><line>χρύσεος ἀμφιφορεύς, τόν τοι πόρε πότνια μήτηρ.</line><line>τὸν δ' ἀπαμειβόμενος προσέφη πόδας ὠκὺς Ἀχιλλεύς:</line><line>τίπτέ μοι ἠθείη κεφαλὴ δεῦρ' εἰλήλουθας</line><line>καί μοι ταῦτα ἕκαστ' ἐπιτέλλεαι; αὐτὰρ ἐγώ τοι</line><line>πάντα μάλ' ἐκτελέω καὶ πείσομαι ὡς σὺ κελεύεις.</line><line>ἀλλά μοι ἆσσον στῆθι: μίνυνθά περ ἀμφιβαλόντε</line><line>ἀλλήλους ὀλοοῖο τεταρπώμεσθα γόοιο.</line><line>ὣς ἄρα φωνήσας ὠρέξατο χερσὶ φίλῃσιν</line><line>οὐδ' ἔλαβε: ψυχὴ δὲ κατὰ χθονὸς ἠΰτε καπνὸς</line><line>ᾤχετο τετριγυῖα: ταφὼν δ' ἀνόρουσεν Ἀχιλλεὺς</line><line>χερσί τε συμπλατάγησεν, ἔπος δ' ὀλοφυδνὸν ἔειπεν:</line><line>ὢ πόποι ἦ ῥά τίς ἐστι καὶ εἰν Ἀΐδαο δόμοισι</line><line>ψυχὴ καὶ εἴδωλον, ἀτὰρ φρένες οὐκ ἔνι πάμπαν:</line><line>παννυχίη γάρ μοι Πατροκλῆος δειλοῖο</line><line>ψυχὴ ἐφεστήκει γοόωσά τε μυρομένη τε,</line><line>καί μοι ἕκαστ' ἐπέτελλεν, ἔϊκτο δὲ θέσκελον αὐτῷ.</line><line>ὣς φάτο, τοῖσι δὲ πᾶσιν ὑφ' ἵμερον ὦρσε γόοιο:</line><line>μυρομένοισι δὲ τοῖσι φάνη ῥοδοδάκτυλος Ἠὼς</line><line>ἀμφὶ νέκυν ἐλεεινόν. ἀτὰρ κρείων Ἀγαμέμνων</line><line>οὐρῆάς τ' ὄτρυνε καὶ ἀνέρας ἀξέμεν ὕλην</line><line>πάντοθεν ἐκ κλισιῶν: ἐπὶ δ' ἀνὴρ ἐσθλὸς ὀρώρει</line><line>Μηριόνης θεράπων ἀγαπήνορος Ἰδομενῆος.</line><line>οἳ δ' ἴσαν ὑλοτόμους πελέκεας ἐν χερσὶν ἔχοντες</line><line>σειράς τ' εὐπλέκτους: πρὸ δ' ἄρ' οὐρῆες κίον αὐτῶν.</line><line>πολλὰ δ' ἄναντα κάταντα πάραντά τε δόχμιά τ' ἦλθον:</line><line>ἀλλ' ὅτε δὴ κνημοὺς προσέβαν πολυπίδακος Ἴδης,</line><line>αὐτίκ' ἄρα δρῦς ὑψικόμους ταναήκεϊ χαλκῷ</line><line>τάμνον ἐπειγόμενοι: ταὶ δὲ μεγάλα κτυπέουσαι</line><line>πῖπτον: τὰς μὲν ἔπειτα διαπλήσσοντες Ἀχαιοὶ</line><line>ἔκδεον ἡμιόνων: ταὶ δὲ χθόνα ποσσὶ δατεῦντο</line><line>ἐλδόμεναι πεδίοιο διὰ ῥωπήϊα πυκνά.</line><line>πάντες δ' ὑλοτόμοι φιτροὺς φέρον: ὡς γὰρ ἀνώγει</line><line>Μηριόνης θεράπων ἀγαπήνορος Ἰδομενῆος.</line><line>κὰδ δ' ἄρ' ἐπ' ἀκτῆς βάλλον ἐπισχερώ, ἔνθ' ἄρ' Ἀχιλλεὺς</line><line>φράσσατο Πατρόκλῳ μέγα ἠρίον ἠδὲ οἷ αὐτῷ.</line><line>αὐτὰρ ἐπεὶ πάντῃ παρακάββαλον ἄσπετον ὕλην</line><line>ἥατ' ἄρ' αὖθι μένοντες ἀολλέες. αὐτὰρ Ἀχιλλεὺς</line><line>αὐτίκα Μυρμιδόνεσσι φιλοπτολέμοισι κέλευσε</line><line>χαλκὸν ζώννυσθαι, ζεῦξαι δ' ὑπ' ὄχεσφιν ἕκαστον</line><line>ἵππους: οἳ δ' ὄρνυντο καὶ ἐν τεύχεσσιν ἔδυνον,</line><line>ἂν δ' ἔβαν ἐν δίφροισι παραιβάται ἡνίοχοί τε,</line><line>πρόσθε μὲν ἱππῆες, μετὰ δὲ νέφος εἵπετο πεζῶν</line><line>μυρίοι: ἐν δὲ μέσοισι φέρον Πάτροκλον ἑταῖροι.</line><line>θριξὶ δὲ πάντα νέκυν καταείνυσαν, ἃς ἐπέβαλλον</line><line>κειρόμενοι: ὄπιθεν δὲ κάρη ἔχε δῖος Ἀχιλλεὺς</line><line>ἀχνύμενος: ἕταρον γὰρ ἀμύμονα πέμπ' Ἄϊδος δέ.</line><line>οἳ δ' ὅτε χῶρον ἵκανον ὅθί σφισι πέφραδ' Ἀχιλλεὺς</line><line>κάτθεσαν, αἶψα δέ οἱ μενοεικέα νήεον ὕλην.</line><line>ἔνθ' αὖτ' ἄλλ' ἐνόησε ποδάρκης δῖος Ἀχιλλεύς:</line><line>στὰς ἀπάνευθε πυρῆς ξανθὴν ἀπεκείρατο χαίτην,</line><line>τήν ῥα Σπερχειῷ ποταμῷ τρέφε τηλεθόωσαν:</line><line>ὀχθήσας δ' ἄρα εἶπεν ἰδὼν ἐπὶ οἴνοπα πόντον:</line><line>Σπερχεί' ἄλλως σοί γε πατὴρ ἠρήσατο Πηλεὺς</line><line>κεῖσέ με νοστήσαντα φίλην ἐς πατρίδα γαῖαν</line><line>σοί τε κόμην κερέειν ῥέξειν θ' ἱερὴν ἑκατόμβην,</line><line>πεντήκοντα δ' ἔνορχα παρ' αὐτόθι μῆλ' ἱερεύσειν</line><line>ἐς πηγάς, ὅθι τοι τέμενος βωμός τε θυήεις.</line><line>ὣς ἠρᾶθ' ὃ γέρων, σὺ δέ οἱ νόον οὐκ ἐτέλεσσας.</line><line>νῦν δ' ἐπεὶ οὐ νέομαί γε φίλην ἐς πατρίδα γαῖαν</line><line>Πατρόκλῳ ἥρωϊ κόμην ὀπάσαιμι φέρεσθαι.</line><line>ὣς εἰπὼν ἐν χερσὶ κόμην ἑτάροιο φίλοιο</line><line>θῆκεν, τοῖσι δὲ πᾶσιν ὑφ' ἵμερον ὦρσε γόοιο.</line><line>καί νύ κ' ὀδυρομένοισιν ἔδυ φάος ἠελίοιο</line><line>εἰ μὴ Ἀχιλλεὺς αἶψ' Ἀγαμέμνονι εἶπε παραστάς:</line><line>Ἀτρεΐδη, σοὶ γάρ τε μάλιστά γε λαὸς Ἀχαιῶν</line><line>πείσονται μύθοισι, γόοιο μὲν ἔστι καὶ ἆσαι,</line><line>νῦν δ' ἀπὸ πυρκαϊῆς σκέδασον καὶ δεῖπνον ἄνωχθι</line><line>ὅπλεσθαι: τάδε δ' ἀμφὶ πονησόμεθ' οἷσι μάλιστα</line><line>κήδεός ἐστι νέκυς: παρὰ δ' οἵ τ' ἀγοὶ ἄμμι μενόντων.</line><line>αὐτὰρ ἐπεὶ τό γ' ἄκουσεν ἄναξ ἀνδρῶν Ἀγαμέμνων,</line><line>αὐτίκα λαὸν μὲν σκέδασεν κατὰ νῆας ἐΐσας,</line><line>κηδεμόνες δὲ παρ' αὖθι μένον καὶ νήεον ὕλην,</line><line>ποίησαν δὲ πυρὴν ἑκατόμπεδον ἔνθα καὶ ἔνθα,</line><line>ἐν δὲ πυρῇ ὑπάτῃ νεκρὸν θέσαν ἀχνύμενοι κῆρ.</line><line>πολλὰ δὲ ἴφια μῆλα καὶ εἰλίποδας ἕλικας βοῦς</line><line>πρόσθε πυρῆς ἔδερόν τε καὶ ἄμφεπον: ἐκ δ' ἄρα πάντων</line><line>δημὸν ἑλὼν ἐκάλυψε νέκυν μεγάθυμος Ἀχιλλεὺς</line><line>ἐς πόδας ἐκ κεφαλῆς, περὶ δὲ δρατὰ σώματα νήει.</line><line>ἐν δ' ἐτίθει μέλιτος καὶ ἀλείφατος ἀμφιφορῆας</line><line>πρὸς λέχεα κλίνων: πίσυρας δ' ἐριαύχενας ἵππους</line><line>ἐσσυμένως ἐνέβαλλε πυρῇ μεγάλα στεναχίζων.</line><line>ἐννέα τῷ γε ἄνακτι τραπεζῆες κύνες ἦσαν,</line><line>καὶ μὲν τῶν ἐνέβαλλε πυρῇ δύο δειροτομήσας,</line><line>δώδεκα δὲ Τρώων μεγαθύμων υἱέας ἐσθλοὺς</line><line>χαλκῷ δηϊόων: κακὰ δὲ φρεσὶ μήδετο ἔργα:</line><line>ἐν δὲ πυρὸς μένος ἧκε σιδήρεον ὄφρα νέμοιτο.</line><line>ᾤμωξέν τ' ἄρ' ἔπειτα, φίλον δ' ὀνόμηνεν ἑταῖρον:</line><line>χαῖρέ μοι ὦ Πάτροκλε καὶ εἰν Ἀΐδαο δόμοισι:</line><line>πάντα γὰρ ἤδη τοι τελέω τὰ πάροιθεν ὑπέστην,</line><line>δώδεκα μὲν Τρώων μεγαθύμων υἱέας ἐσθλοὺς</line><line>τοὺς ἅμα σοὶ πάντας πῦρ ἐσθίει: Ἕκτορα δ' οὔ τι</line><line>δώσω Πριαμίδην πυρὶ δαπτέμεν, ἀλλὰ κύνεσσιν.</line><line>ὣς φάτ' ἀπειλήσας: τὸν δ' οὐ κύνες ἀμφεπένοντο,</line><line>ἀλλὰ κύνας μὲν ἄλαλκε Διὸς θυγάτηρ Ἀφροδίτη</line><line>ἤματα καὶ νύκτας, ῥοδόεντι δὲ χρῖεν ἐλαίῳ</line><line>ἀμβροσίῳ, ἵνα μή μιν ἀποδρύφοι ἑλκυστάζων.</line><line>τῷ δ' ἐπὶ κυάνεον νέφος ἤγαγε Φοῖβος Ἀπόλλων</line><line>οὐρανόθεν πεδίον δέ, κάλυψε δὲ χῶρον ἅπαντα</line><line>ὅσσον ἐπεῖχε νέκυς, μὴ πρὶν μένος ἠελίοιο</line><line>σκήλει' ἀμφὶ περὶ χρόα ἴνεσιν ἠδὲ μέλεσσιν.</line><line>οὐδὲ πυρὴ Πατρόκλου ἐκαίετο τεθνηῶτος:</line><line>ἔνθ' αὖτ' ἀλλ' ἐνόησε ποδάρκης δῖος Ἀχιλλεύς:</line><line>στὰς ἀπάνευθε πυρῆς δοιοῖς ἠρᾶτ' ἀνέμοισι</line><line>Βορέῃ καὶ Ζεφύρῳ, καὶ ὑπίσχετο ἱερὰ καλά:</line><line>πολλὰ δὲ καὶ σπένδων χρυσέῳ δέπαϊ λιτάνευεν</line><line>ἐλθέμεν, ὄφρα τάχιστα πυρὶ φλεγεθοίατο νεκροί,</line><line>ὕλη τε σεύαιτο καήμεναι. ὦκα δὲ Ἶρις</line><line>ἀράων ἀΐουσα μετάγγελος ἦλθ' ἀνέμοισιν.</line><line>οἳ μὲν ἄρα Ζεφύροιο δυσαέος ἀθρόοι ἔνδον</line><line>εἰλαπίνην δαίνυντο: θέουσα δὲ Ἶρις ἐπέστη</line><line>βηλῷ ἔπι λιθέῳ: τοὶ δ' ὡς ἴδον ὀφθαλμοῖσι</line><line>πάντες ἀνήϊξαν, κάλεόν τέ μιν εἰς ἓ ἕκαστος:</line><line>ἣ δ' αὖθ' ἕζεσθαι μὲν ἀνήνατο, εἶπε δὲ μῦθον:</line><line>οὐχ ἕδος: εἶμι γὰρ αὖτις ἐπ' Ὠκεανοῖο ῥέεθρα</line><line>Αἰθιόπων ἐς γαῖαν, ὅθι ῥέζουσ' ἑκατόμβας</line><line>ἀθανάτοις, ἵνα δὴ καὶ ἐγὼ μεταδαίσομαι ἱρῶν.</line><line>ἀλλ' Ἀχιλεὺς Βορέην ἠδὲ Ζέφυρον κελαδεινὸν</line><line>ἐλθεῖν ἀρᾶται, καὶ ὑπίσχεται ἱερὰ καλά,</line><line>ὄφρα πυρὴν ὄρσητε καήμεναι, ᾗ ἔνι κεῖται</line><line>Πάτροκλος, τὸν πάντες ἀναστενάχουσιν Ἀχαιοί.</line><line>ἣ μὲν ἄρ' ὣς εἰποῦσ' ἀπεβήσετο, τοὶ δ' ὀρέοντο</line><line>ἠχῇ θεσπεσίῃ νέφεα κλονέοντε πάροιθεν.</line><line>αἶψα δὲ πόντον ἵκανον ἀήμεναι, ὦρτο δὲ κῦμα</line><line>πνοιῇ ὕπο λιγυρῇ: Τροίην δ' ἐρίβωλον ἱκέσθην,</line><line>ἐν δὲ πυρῇ πεσέτην, μέγα δ' ἴαχε θεσπιδαὲς πῦρ.</line><line>παννύχιοι δ' ἄρα τοί γε πυρῆς ἄμυδις φλόγ' ἔβαλλον</line><line>φυσῶντες λιγέως: ὃ δὲ πάννυχος ὠκὺς Ἀχιλλεὺς</line><line>χρυσέου ἐκ κρητῆρος ἑλὼν δέπας ἀμφικύπελλον</line><line>οἶνον ἀφυσσόμενος χαμάδις χέε, δεῦε δὲ γαῖαν</line><line>ψυχὴν κικλήσκων Πατροκλῆος δειλοῖο.</line><line>ὡς δὲ πατὴρ οὗ παιδὸς ὀδύρεται ὀστέα καίων</line><line>νυμφίου, ὅς τε θανὼν δειλοὺς ἀκάχησε τοκῆας,</line><line>ὣς Ἀχιλεὺς ἑτάροιο ὀδύρετο ὀστέα καίων,</line><line>ἑρπύζων παρὰ πυρκαϊὴν ἁδινὰ στεναχίζων.</line><line>ἦμος δ' ἑωσφόρος εἶσι φόως ἐρέων ἐπὶ γαῖαν,</line><line>ὅν τε μέτα κροκόπεπλος ὑπεὶρ ἅλα κίδναται ἠώς,</line><line>τῆμος πυρκαϊὴ ἐμαραίνετο, παύσατο δὲ φλόξ.</line><line>οἳ δ' ἄνεμοι πάλιν αὖτις ἔβαν οἶκον δὲ νέεσθαι</line><line>Θρηΐκιον κατὰ πόντον: ὃ δ' ἔστενεν οἴδματι θύων.</line><line>Πηλεΐδης δ' ἀπὸ πυρκαϊῆς ἑτέρωσε λιασθεὶς</line><line>κλίνθη κεκμηώς, ἐπὶ δὲ γλυκὺς ὕπνος ὄρουσεν:</line><line>οἳ δ' ἀμφ' Ἀτρεΐωνα ἀολλέες ἠγερέθοντο:</line><line>τῶν μιν ἐπερχομένων ὅμαδος καὶ δοῦπος ἔγειρεν,</line><line>ἕζετο δ' ὀρθωθεὶς καί σφεας πρὸς μῦθον ἔειπεν:</line><line>Ἀτρεΐδη τε καὶ ἄλλοι ἀριστῆες Παναχαιῶν,</line><line>πρῶτον μὲν κατὰ πυρκαϊὴν σβέσατ' αἴθοπι οἴνῳ</line><line>πᾶσαν, ὁπόσσον ἐπέσχε πυρὸς μένος: αὐτὰρ ἔπειτα</line><line>ὀστέα Πατρόκλοιο Μενοιτιάδαο λέγωμεν</line><line>εὖ διαγιγνώσκοντες: ἀριφραδέα δὲ τέτυκται:</line><line>ἐν μέσσῃ γὰρ ἔκειτο πυρῇ, τοὶ δ' ἄλλοι ἄνευθεν</line><line>ἐσχατιῇ καίοντ' ἐπιμὶξ ἵπποι τε καὶ ἄνδρες.</line><line>καὶ τὰ μὲν ἐν χρυσέῃ φιάλῃ καὶ δίπλακι δημῷ</line><line>θείομεν, εἰς ὅ κεν αὐτὸς ἐγὼν Ἄϊδι κεύθωμαι.</line><line>τύμβον δ' οὐ μάλα πολλὸν ἐγὼ πονέεσθαι ἄνωγα,</line><line>ἀλλ' ἐπιεικέα τοῖον: ἔπειτα δὲ καὶ τὸν Ἀχαιοὶ</line><line>εὐρύν θ' ὑψηλόν τε τιθήμεναι, οἵ κεν ἐμεῖο</line><line>δεύτεροι ἐν νήεσσι πολυκλήϊσι λίπησθε.</line><line>ὣς ἔφαθ', οἳ δ' ἐπίθοντο ποδώκεϊ Πηλεΐωνι.</line><line>πρῶτον μὲν κατὰ πυρκαϊὴν σβέσαν αἴθοπι οἴνῳ</line><line>ὅσσον ἐπὶ φλὸξ ἦλθε, βαθεῖα δὲ κάππεσε τέφρη:</line><line>κλαίοντες δ' ἑτάροιο ἐνηέος ὀστέα λευκὰ</line><line>ἄλλεγον ἐς χρυσέην φιάλην καὶ δίπλακα δημόν,</line><line>ἐν κλισίῃσι δὲ θέντες ἑανῷ λιτὶ κάλυψαν:</line><line>τορνώσαντο δὲ σῆμα θεμείλιά τε προβάλοντο</line><line>ἀμφὶ πυρήν: εἶθαρ δὲ χυτὴν ἐπὶ γαῖαν ἔχευαν,</line><line>χεύαντες δὲ τὸ σῆμα πάλιν κίον. αὐτὰρ Ἀχιλλεὺς</line><line>αὐτοῦ λαὸν ἔρυκε καὶ ἵζανεν εὐρὺν ἀγῶνα,</line><line>νηῶν δ' ἔκφερ' ἄεθλα λέβητάς τε τρίποδάς τε</line><line>ἵππους θ' ἡμιόνους τε βοῶν τ' ἴφθιμα κάρηνα,</line><line>ἠδὲ γυναῖκας ἐϋζώνους πολιόν τε σίδηρον.</line><line>ἱππεῦσιν μὲν πρῶτα ποδώκεσιν ἀγλά' ἄεθλα</line><line>θῆκε γυναῖκα ἄγεσθαι ἀμύμονα ἔργα ἰδυῖαν</line><line>καὶ τρίποδ' ὠτώεντα δυωκαιεικοσίμετρον</line><line>τῷ πρώτῳ: ἀτὰρ αὖ τῷ δευτέρῳ ἵππον ἔθηκεν</line><line>ἑξέτε' ἀδμήτην βρέφος ἡμίονον κυέουσαν:</line><line>αὐτὰρ τῷ τριτάτῳ ἄπυρον κατέθηκε λέβητα</line><line>καλὸν τέσσαρα μέτρα κεχανδότα λευκὸν ἔτ' αὔτως:</line><line>τῷ δὲ τετάρτῳ θῆκε δύω χρυσοῖο τάλαντα,</line><line>πέμπτῳ δ' ἀμφίθετον φιάλην ἀπύρωτον ἔθηκε.</line><line>στῆ δ' ὀρθὸς καὶ μῦθον ἐν Ἀργείοισιν ἔειπεν:</line><line>Ἀτρεΐδη τε καὶ ἄλλοι ἐϋκνήμιδες Ἀχαιοὶ</line><line>ἱππῆας τάδ' ἄεθλα δεδεγμένα κεῖτ' ἐν ἀγῶνι.</line><line>εἰ μὲν νῦν ἐπὶ ἄλλῳ ἀεθλεύοιμεν Ἀχαιοὶ</line><line>ἦ τ' ἂν ἐγὼ τὰ πρῶτα λαβὼν κλισίην δὲ φεροίμην.</line><line>ἴστε γὰρ ὅσσον ἐμοὶ ἀρετῇ περιβάλλετον ἵπποι:</line><line>ἀθάνατοί τε γάρ εἰσι, Ποσειδάων δὲ πόρ' αὐτοὺς</line><line>πατρὶ ἐμῷ Πηλῆϊ, ὃ δ' αὖτ' ἐμοὶ ἐγγυάλιξεν.</line><line>ἀλλ' ἤτοι μὲν ἐγὼ μενέω καὶ μώνυχες ἵπποι:</line><line>τοίου γὰρ κλέος ἐσθλὸν ἀπώλεσαν ἡνιόχοιο</line><line>ἠπίου, ὅς σφωϊν μάλα πολλάκις ὑγρὸν ἔλαιον</line><line>χαιτάων κατέχευε λοέσσας ὕδατι λευκῷ.</line><line>τὸν τώ γ' ἑσταότες πενθείετον, οὔδεϊ δέ σφι</line><line>χαῖται ἐρηρέδαται, τὼ δ' ἕστατον ἀχνυμένω κῆρ.</line><line>ἄλλοι δὲ στέλλεσθε κατὰ στρατόν, ὅς τις Ἀχαιῶν</line><line>ἵπποισίν τε πέποιθε καὶ ἅρμασι κολλητοῖσιν.</line><line>ὣς φάτο Πηλεΐδης, ταχέες δ' ἱππῆες ἄγερθεν.</line><line>ὦρτο πολὺ πρῶτος μὲν ἄναξ ἀνδρῶν Εὔμηλος</line><line>Ἀδμήτου φίλος υἱός, ὃς ἱπποσύνῃ ἐκέκαστο:</line><line>τῷ δ' ἐπὶ Τυδεΐδης ὦρτο κρατερὸς Διομήδης,</line><line>ἵππους δὲ Τρῳοὺς ὕπαγε ζυγόν, οὕς ποτ' ἀπηύρα</line><line>Αἰνείαν, ἀτὰρ αὐτὸν ὑπεξεσάωσεν Ἀπόλλων.</line><line>τῷ δ' ἄρ' ἐπ' Ἀτρεΐδης ὦρτο ξανθὸς Μενέλαος</line><line>διογενής, ὑπὸ δὲ ζυγὸν ἤγαγεν ὠκέας ἵππους</line><line>Αἴθην τὴν Ἀγαμεμνονέην τὸν ἑόν τε Πόδαργον:</line><line>τὴν Ἀγαμέμνονι δῶκ' Ἀγχισιάδης Ἐχέπωλος</line><line>δῶρ', ἵνα μή οἱ ἕποιθ' ὑπὸ Ἴλιον ἠνεμόεσσαν,</line><line>ἀλλ' αὐτοῦ τέρποιτο μένων: μέγα γάρ οἱ ἔδωκε</line><line>Ζεὺς ἄφενος, ναῖεν δ' ὅ γ' ἐν εὐρυχόρῳ Σικυῶνι:</line><line>τὴν ὅ γ' ὑπὸ ζυγὸν ἦγε μέγα δρόμου ἰσχανόωσαν.</line><line>Ἀντίλοχος δὲ τέταρτος ἐΰτριχας ὁπλίσαθ' ἵππους,</line><line>Νέστορος ἀγλαὸς υἱὸς ὑπερθύμοιο ἄνακτος</line><line>τοῦ Νηληϊάδαο: Πυλοιγενέες δέ οἱ ἵπποι</line><line>ὠκύποδες φέρον ἅρμα: πατὴρ δέ οἱ ἄγχι παραστὰς</line><line>μυθεῖτ' εἰς ἀγαθὰ φρονέων νοέοντι καὶ αὐτῷ:</line><line>Ἀντίλοχ' ἤτοι μέν σε νέον περ ἐόντ' ἐφίλησαν</line><line>Ζεύς τε Ποσειδάων τε, καὶ ἱπποσύνας ἐδίδαξαν</line><line>παντοίας: τὼ καί σε διδασκέμεν οὔ τι μάλα χρεώ:</line><line>οἶσθα γὰρ εὖ περὶ τέρμαθ' ἑλισσέμεν: ἀλλά τοι ἵπποι</line><line>βάρδιστοι θείειν: τώ τ' οἴω λοίγι' ἔσεσθαι.</line><line>τῶν δ' ἵπποι μὲν ἔασιν ἀφάρτεροι, οὐδὲ μὲν αὐτοὶ</line><line>πλείονα ἴσασιν σέθεν αὐτοῦ μητίσασθαι.</line><line>ἀλλ' ἄγε δὴ σὺ φίλος μῆτιν ἐμβάλλεο θυμῷ</line><line>παντοίην, ἵνα μή σε παρεκπροφύγῃσιν ἄεθλα.</line><line>μήτι τοι δρυτόμος μέγ' ἀμείνων ἠὲ βίηφι:</line><line>μήτι δ' αὖτε κυβερνήτης ἐνὶ οἴνοπι πόντῳ</line><line>νῆα θοὴν ἰθύνει ἐρεχθομένην ἀνέμοισι:</line><line>μήτι δ' ἡνίοχος περιγίγνεται ἡνιόχοιο.</line><line>ἀλλ' ὃς μέν θ' ἵπποισι καὶ ἅρμασιν οἷσι πεποιθὼς</line><line>ἀφραδέως ἐπὶ πολλὸν ἑλίσσεται ἔνθα καὶ ἔνθα,</line><line>ἵπποι δὲ πλανόωνται ἀνὰ δρόμον, οὐδὲ κατίσχει:</line><line>ὃς δέ κε κέρδεα εἰδῇ ἐλαύνων ἥσσονας ἵππους,</line><line>αἰεὶ τέρμ' ὁρόων στρέφει ἐγγύθεν, οὐδέ ἑ λήθει</line><line>ὅππως τὸ πρῶτον τανύσῃ βοέοισιν ἱμᾶσιν,</line><line>ἀλλ' ἔχει ἀσφαλέως καὶ τὸν προὔχοντα δοκεύει.</line><line>σῆμα δέ τοι ἐρέω μάλ' ἀριφραδές, οὐδέ σε λήσει.</line><line>ἕστηκε ξύλον αὖον ὅσον τ' ὄργυι' ὑπὲρ αἴης</line><line>ἢ δρυὸς ἢ πεύκης: τὸ μὲν οὐ καταπύθεται ὄμβρῳ,</line><line>λᾶε δὲ τοῦ ἑκάτερθεν ἐρηρέδαται δύο λευκὼ</line><line>ἐν ξυνοχῇσιν ὁδοῦ, λεῖος δ' ἱππόδρομος ἀμφὶς</line><line>ἤ τευ σῆμα βροτοῖο πάλαι κατατεθνηῶτος,</line><line>ἢ τό γε νύσσα τέτυκτο ἐπὶ προτέρων ἀνθρώπων,</line><line>καὶ νῦν τέρματ' ἔθηκε ποδάρκης δῖος Ἀχιλλεύς.</line><line>τῷ σὺ μάλ' ἐγχρίμψας ἐλάαν σχεδὸν ἅρμα καὶ ἵππους,</line><line>αὐτὸς δὲ κλινθῆναι ἐϋπλέκτῳ ἐνὶ δίφρῳ</line><line>ἦκ' ἐπ' ἀριστερὰ τοῖιν: ἀτὰρ τὸν δεξιὸν ἵππον</line><line>κένσαι ὁμοκλήσας, εἶξαί τέ οἱ ἡνία χερσίν.</line><line>ἐν νύσσῃ δέ τοι ἵππος ἀριστερὸς ἐγχριμφθήτω,</line><line>ὡς ἄν τοι πλήμνη γε δοάσσεται ἄκρον ἱκέσθαι</line><line>κύκλου ποιητοῖο: λίθου δ' ἀλέασθαι ἐπαυρεῖν,</line><line>μή πως ἵππους τε τρώσῃς κατά θ' ἅρματα ἄξῃς:</line><line>χάρμα δὲ τοῖς ἄλλοισιν, ἐλεγχείη δὲ σοὶ αὐτῷ</line><line>ἔσσεται: ἀλλὰ φίλος φρονέων πεφυλαγμένος εἶναι.</line><line>εἰ γάρ κ' ἐν νύσσῃ γε παρεξελάσῃσθα διώκων,</line><line>οὐκ ἔσθ' ὅς κέ σ' ἕλῃσι μετάλμενος οὐδὲ παρέλθῃ,</line><line>οὐδ' εἴ κεν μετόπισθεν Ἀρίονα δῖον ἐλαύνοι</line><line>Ἀδρήστου ταχὺν ἵππον, ὃς ἐκ θεόφιν γένος ἦεν,</line><line>ἢ τοὺς Λαομέδοντος, οἳ ἐνθάδε γ' ἔτραφεν ἐσθλοί.</line><line>ὣς εἰπὼν Νέστωρ Νηλήϊος ἂψ ἐνὶ χώρῃ</line><line>ἕζετ', ἐπεὶ ᾧ παιδὶ ἑκάστου πείρατ' ἔειπε.</line><line>Μηριόνης δ' ἄρα πέμπτος ἐΰτριχας ὁπλίσαθ' ἵππους.</line><line>ἂν δ' ἔβαν ἐς δίφρους, ἐν δὲ κλήρους ἐβάλοντο:</line><line>πάλλ' Ἀχιλεύς, ἐκ δὲ κλῆρος θόρε Νεστορίδαο</line><line>Ἀντιλόχου: μετὰ τὸν δ' ἔλαχε κρείων Εὔμηλος:</line><line>τῷ δ' ἄρ' ἐπ' Ἀτρεΐδης δουρὶ κλειτὸς Μενέλαος,</line><line>τῷ δ' ἐπὶ Μηριόνης λάχ' ἐλαυνέμεν: ὕστατος αὖτε</line><line>Τυδεΐδης ὄχ' ἄριστος ἐὼν λάχ' ἐλαυνέμεν ἵππους.</line><line>στὰν δὲ μεταστοιχί, σήμηνε δὲ τέρματ' Ἀχιλλεὺς</line><line>τηλόθεν ἐν λείῳ πεδίῳ: παρὰ δὲ σκοπὸν εἷσεν</line><line>ἀντίθεον Φοίνικα ὀπάονα πατρὸς ἑοῖο,</line><line>ὡς μεμνέῳτο δρόμους καὶ ἀληθείην ἀποείποι.</line><line>οἳ δ' ἅμα πάντες ἐφ' ἵπποιιν μάστιγας ἄειραν,</line><line>πέπληγόν θ' ἱμᾶσιν, ὁμόκλησάν τ' ἐπέεσσιν</line><line>ἐσσυμένως: οἳ δ' ὦκα διέπρησσον πεδίοιο</line><line>νόσφι νεῶν ταχέως: ὑπὸ δὲ στέρνοισι κονίη</line><line>ἵστατ' ἀειρομένη ὥς τε νέφος ἠὲ θύελλα,</line><line>χαῖται δ' ἐρρώοντο μετὰ πνοιῇς ἀνέμοιο.</line><line>ἅρματα δ' ἄλλοτε μὲν χθονὶ πίλνατο πουλυβοτείρῃ,</line><line>ἄλλοτε δ' ἀΐξασκε μετήορα: τοὶ δ' ἐλατῆρες</line><line>ἕστασαν ἐν δίφροισι, πάτασσε δὲ θυμὸς ἑκάστου</line><line>νίκης ἱεμένων: κέκλοντο δὲ οἷσιν ἕκαστος</line><line>ἵπποις, οἳ δ' ἐπέτοντο κονίοντες πεδίοιο.</line><line>ἀλλ' ὅτε δὴ πύματον τέλεον δρόμον ὠκέες ἵπποι</line><line>ἂψ ἐφ' ἁλὸς πολιῆς, τότε δὴ ἀρετή γε ἑκάστου</line><line>φαίνετ', ἄφαρ δ' ἵπποισι τάθη δρόμος: ὦκα δ' ἔπειτα</line><line>αἳ Φηρητιάδαο ποδώκεες ἔκφερον ἵπποι.</line><line>τὰς δὲ μετ' ἐξέφερον Διομήδεος ἄρσενες ἵπποι</line><line>Τρώϊοι, οὐδέ τι πολλὸν ἄνευθ' ἔσαν, ἀλλὰ μάλ' ἐγγύς:</line><line>αἰεὶ γὰρ δίφρου ἐπιβησομένοισιν ἐΐκτην,</line><line>πνοιῇ δ' Εὐμήλοιο μετάφρενον εὐρέε τ' ὤμω</line><line>θέρμετ': ἐπ' αὐτῷ γὰρ κεφαλὰς καταθέντε πετέσθην.</line><line>καί νύ κεν ἢ παρέλασσ' ἢ ἀμφήριστον ἔθηκεν,</line><line>εἰ μὴ Τυδέος υἷϊ κοτέσσατο Φοῖβος Ἀπόλλων,</line><line>ὅς ῥά οἱ ἐκ χειρῶν ἔβαλεν μάστιγα φαεινήν.</line><line>τοῖο δ' ἀπ' ὀφθαλμῶν χύτο δάκρυα χωομένοιο,</line><line>οὕνεκα τὰς μὲν ὅρα ἔτι καὶ πολὺ μᾶλλον ἰούσας,</line><line>οἳ δέ οἱ ἐβλάφθησαν ἄνευ κέντροιο θέοντες.</line><line>οὐδ' ἄρ' Ἀθηναίην ἐλεφηράμενος λάθ' Ἀπόλλων</line><line>Τυδεΐδην, μάλα δ' ὦκα μετέσσυτο ποιμένα λαῶν,</line><line>δῶκε δέ οἱ μάστιγα, μένος δ' ἵπποισιν ἐνῆκεν:</line><line>ἣ δὲ μετ' Ἀδμήτου υἱὸν κοτέουσ' ἐβεβήκει,</line><line>ἵππειον δέ οἱ ἦξε θεὰ ζυγόν: αἳ δέ οἱ ἵπποι</line><line>ἀμφὶς ὁδοῦ δραμέτην, ῥυμὸς δ' ἐπὶ γαῖαν ἐλύσθη.</line><line>αὐτὸς δ' ἐκ δίφροιο παρὰ τροχὸν ἐξεκυλίσθη,</line><line>ἀγκῶνάς τε περιδρύφθη στόμα τε ῥῖνάς τε,</line><line>θρυλίχθη δὲ μέτωπον ἐπ' ὀφρύσι: τὼ δέ οἱ ὄσσε</line><line>δακρυόφι πλῆσθεν, θαλερὴ δέ οἱ ἔσχετο φωνή.</line><line>Τυδεΐδης δὲ παρατρέψας ἔχε μώνυχας ἵππους,</line><line>πολλὸν τῶν ἄλλων ἐξάλμενος: ἐν γὰρ Ἀθήνη</line><line>ἵπποις ἧκε μένος καὶ ἐπ' αὐτῷ κῦδος ἔθηκε.</line><line>τῷ δ' ἄρ' ἐπ' Ἀτρεΐδης εἶχε ξανθὸς Μενέλαος.</line><line>Ἀντίλοχος δ' ἵπποισιν ἐκέκλετο πατρὸς ἑοῖο:</line><line>ἔμβητον καὶ σφῶϊ: τιταίνετον ὅττι τάχιστα.</line><line>ἤτοι μὲν κείνοισιν ἐριζέμεν οὔ τι κελεύω</line><line>Τυδεΐδεω ἵπποισι δαΐφρονος, οἷσιν Ἀθήνη</line><line>νῦν ὤρεξε τάχος καὶ ἐπ' αὐτῷ κῦδος ἔθηκεν:</line><line>ἵππους δ' Ἀτρεΐδαο κιχάνετε, μὴ δὲ λίπησθον,</line><line>καρπαλίμως, μὴ σφῶϊν ἐλεγχείην καταχεύῃ</line><line>Αἴθη θῆλυς ἐοῦσα: τί ἢ λείπεσθε φέριστοι;</line><line>ὧδε γὰρ ἐξερέω, καὶ μὴν τετελεσμένον ἔσται:</line><line>οὐ σφῶϊν κομιδὴ παρὰ Νέστορι ποιμένι λαῶν</line><line>ἔσσεται, αὐτίκα δ' ὔμμε κατακτενεῖ ὀξέϊ χαλκῷ,</line><line>αἴ κ' ἀποκηδήσαντε φερώμεθα χεῖρον ἄεθλον.</line><line>ἀλλ' ἐφομαρτεῖτον καὶ σπεύδετον ὅττι τάχιστα:</line><line>ταῦτα δ' ἐγὼν αὐτὸς τεχνήσομαι ἠδὲ νοήσω</line><line>στεινωπῷ ἐν ὁδῷ παραδύμεναι, οὐδέ με λήσει.</line><line>ὣς ἔφαθ', οἳ δὲ ἄνακτος ὑποδείσαντες ὁμοκλὴν</line><line>μᾶλλον ἐπιδραμέτην ὀλίγον χρόνον: αἶψα δ' ἔπειτα</line><line>στεῖνος ὁδοῦ κοίλης ἴδεν Ἀντίλοχος μενεχάρμης.</line><line>ῥωχμὸς ἔην γαίης, ᾗ χειμέριον ἀλὲν ὕδωρ</line><line>ἐξέρρηξεν ὁδοῖο, βάθυνε δὲ χῶρον ἅπαντα:</line><line>τῇ ῥ' εἶχεν Μενέλαος ἁματροχιὰς ἀλεείνων.</line><line>Ἀντίλοχος δὲ παρατρέψας ἔχε μώνυχας ἵππους</line><line>ἐκτὸς ὁδοῦ, ὀλίγον δὲ παρακλίνας ἐδίωκεν.</line><line>Ἀτρεΐδης δ' ἔδεισε καὶ Ἀντιλόχῳ ἐγεγώνει:</line><line>Ἀντίλοχ' ἀφραδέως ἱππάζεαι, ἀλλ' ἄνεχ' ἵππους:</line><line>στεινωπὸς γὰρ ὁδός, τάχα δ' εὐρυτέρη παρελάσσαι:</line><line>μή πως ἀμφοτέρους δηλήσεαι ἅρματι κύρσας.</line><line>ὣς ἔφατ', Ἀντίλοχος δ' ἔτι καὶ πολὺ μᾶλλον ἔλαυνε</line><line>κέντρῳ ἐπισπέρχων ὡς οὐκ ἀΐοντι ἐοικώς.</line><line>ὅσσα δὲ δίσκου οὖρα κατωμαδίοιο πέλονται,</line><line>ὅν τ' αἰζηὸς ἀφῆκεν ἀνὴρ πειρώμενος ἥβης,</line><line>τόσσον ἐπιδραμέτην: αἳ δ' ἠρώησαν ὀπίσσω</line><line>Ἀτρεΐδεω: αὐτὸς γὰρ ἑκὼν μεθέηκεν ἐλαύνειν</line><line>μή πως συγκύρσειαν ὁδῷ ἔνι μώνυχες ἵπποι,</line><line>δίφρους τ' ἀνστρέψειαν ἐϋπλεκέας, κατὰ δ' αὐτοὶ</line><line>ἐν κονίῃσι πέσοιεν ἐπειγόμενοι περὶ νίκης.</line><line>τὸν καὶ νεικείων προσέφη ξανθὸς Μενέλαος:</line><line>Ἀντίλοχ' οὔ τις σεῖο βροτῶν ὀλοώτερος ἄλλος:</line><line>ἔρρ', ἐπεὶ οὔ σ' ἔτυμόν γε φάμεν πεπνῦσθαι Ἀχαιοί.</line><line>ἀλλ' οὐ μὰν οὐδ' ὧς ἄτερ ὅρκου οἴσῃ ἄεθλον.</line><line>ὣς εἰπὼν ἵπποισιν ἐκέκλετο φώνησέν τε:</line><line>μή μοι ἐρύκεσθον μὴ δ' ἕστατον ἀχνυμένω κῆρ.</line><line>φθήσονται τούτοισι πόδες καὶ γοῦνα καμόντα</line><line>ἢ ὑμῖν: ἄμφω γὰρ ἀτέμβονται νεότητος.</line><line>ὣς ἔφαθ', οἳ δὲ ἄνακτος ὑποδείσαντες ὁμοκλὴν</line><line>μᾶλλον ἐπιδραμέτην, τάχα δέ σφισιν ἄγχι γένοντο.</line><line>Ἀργεῖοι δ' ἐν ἀγῶνι καθήμενοι εἰσορόωντο</line><line>ἵππους: τοὶ δὲ πέτοντο κονίοντες πεδίοιο.</line><line>πρῶτος δ' Ἰδομενεὺς Κρητῶν ἀγὸς ἐφράσαθ' ἵππους:</line><line>ἧστο γὰρ ἐκτὸς ἀγῶνος ὑπέρτατος ἐν περιωπῇ:</line><line>τοῖο δ' ἄνευθεν ἐόντος ὁμοκλητῆρος ἀκούσας</line><line>ἔγνω, φράσσατο δ' ἵππον ἀριπρεπέα προὔχοντα,</line><line>ὃς τὸ μὲν ἄλλο τόσον φοῖνιξ ἦν, ἐν δὲ μετώπῳ</line><line>λευκὸν σῆμα τέτυκτο περίτροχον ἠΰτε μήνη.</line><line>στῆ δ' ὀρθὸς καὶ μῦθον ἐν Ἀργείοισιν ἔειπεν:</line><line>ὦ φίλοι Ἀργείων ἡγήτορες ἠδὲ μέδοντες</line><line>οἶος ἐγὼν ἵππους αὐγάζομαι ἦε καὶ ὑμεῖς;</line><line>ἄλλοι μοι δοκέουσι παροίτεροι ἔμμεναι ἵπποι,</line><line>ἄλλος δ' ἡνίοχος ἰνδάλλεται: αἳ δέ που αὐτοῦ</line><line>ἔβλαβεν ἐν πεδίῳ, αἳ κεῖσέ γε φέρτεραι ἦσαν:</line><line>ἤτοι γὰρ τὰς πρῶτα ἴδον περὶ τέρμα βαλούσας,</line><line>νῦν δ' οὔ πῃ δύναμαι ἰδέειν: πάντῃ δέ μοι ὄσσε</line><line>Τρωϊκὸν ἂμ πεδίον παπταίνετον εἰσορόωντι:</line><line>ἦε τὸν ἡνίοχον φύγον ἡνία, οὐδὲ δυνάσθη</line><line>εὖ σχεθέειν περὶ τέρμα καὶ οὐκ ἐτύχησεν ἑλίξας:</line><line>ἔνθά μιν ἐκπεσέειν ὀΐω σύν θ' ἅρματα ἆξαι,</line><line>αἳ δ' ἐξηρώησαν, ἐπεὶ μένος ἔλλαβε θυμόν.</line><line>ἀλλὰ ἴδεσθε καὶ ὔμμες ἀνασταδόν: οὐ γὰρ ἔγωγε</line><line>εὖ διαγιγνώσκω: δοκέει δέ μοι ἔμμεναι ἀνὴρ</line><line>Αἰτωλὸς γενεήν, μετὰ δ' Ἀργείοισιν ἀνάσσει</line><line>Τυδέος ἱπποδάμου υἱὸς κρατερὸς Διομήδης.</line><line>τὸν δ' αἰσχρῶς ἐνένιπεν Ὀϊλῆος ταχὺς Αἴας:</line><line>Ἰδομενεῦ τί πάρος λαβρεύεαι; αἳ δέ τ' ἄνευθεν</line><line>ἵπποι ἀερσίποδες πολέος πεδίοιο δίενται.</line><line>οὔτε νεώτατός ἐσσι μετ' Ἀργείοισι τοσοῦτον,</line><line>οὔτέ τοι ὀξύτατον κεφαλῆς ἐκδέρκεται ὄσσε:</line><line>ἀλλ' αἰεὶ μύθοις λαβρεύεαι: οὐδέ τί σε χρὴ</line><line>λαβραγόρην ἔμεναι: πάρα γὰρ καὶ ἀμείνονες ἄλλοι.</line><line>ἵπποι δ' αὐταὶ ἔασι παροίτεραι, αἳ τὸ πάρος περ,</line><line>Εὐμήλου, ἐν δ' αὐτὸς ἔχων εὔληρα βέβηκε.</line><line>τὸν δὲ χολωσάμενος Κρητῶν ἀγὸς ἀντίον ηὔδα:</line><line>Αἶαν νεῖκος ἄριστε κακοφραδὲς ἄλλά τε πάντα</line><line>δεύεαι Ἀργείων, ὅτι τοι νόος ἐστὶν ἀπηνής.</line><line>δεῦρό νυν ἢ τρίποδος περιδώμεθον ἠὲ λέβητος,</line><line>ἴστορα δ' Ἀτρεΐδην Ἀγαμέμνονα θείομεν ἄμφω,</line><line>ὁππότεραι πρόσθ' ἵπποι, ἵνα γνώῃς ἀποτίνων.</line><line>ὣς ἔφατ', ὄρνυτο δ' αὐτίκ' Ὀϊλῆος ταχὺς Αἴας</line><line>χωόμενος χαλεποῖσιν ἀμείψασθαι ἐπέεσσι:</line><line>καί νύ κε δὴ προτέρω ἔτ' ἔρις γένετ' ἀμφοτέροισιν,</line><line>εἰ μὴ Ἀχιλλεὺς αὐτὸς ἀνίστατο καὶ φάτο μῦθον:</line><line>μηκέτι νῦν χαλεποῖσιν ἀμείβεσθον ἐπέεσσιν</line><line>Αἶαν Ἰδομενεῦ τε κακοῖς, ἐπεὶ οὐδὲ ἔοικε.</line><line>καὶ δ' ἄλλῳ νεμεσᾶτον ὅτις τοιαῦτά γε ῥέζοι.</line><line>ἀλλ' ὑμεῖς ἐν ἀγῶνι καθήμενοι εἰσοράασθε</line><line>ἵππους: οἳ δὲ τάχ' αὐτοὶ ἐπειγόμενοι περὶ νίκης</line><line>ἐνθάδ' ἐλεύσονται: τότε δὲ γνώσεσθε ἕκαστος</line><line>ἵππους Ἀργείων, οἳ δεύτεροι οἵ τε πάροιθεν.</line><line>ὣς φάτο, Τυδεΐδης δὲ μάλα σχεδὸν ἦλθε διώκων,</line><line>μάστι δ' αἰὲν ἔλαυνε κατωμαδόν: οἳ δέ οἱ ἵπποι</line><line>ὑψόσ' ἀειρέσθην ῥίμφα πρήσσοντε κέλευθον.</line><line>αἰεὶ δ' ἡνίοχον κονίης ῥαθάμιγγες ἔβαλλον,</line><line>ἅρματα δὲ χρυσῷ πεπυκασμένα κασσιτέρῳ τε</line><line>ἵπποις ὠκυπόδεσσιν ἐπέτρεχον: οὐδέ τι πολλὴ</line><line>γίγνετ' ἐπισσώτρων ἁρματροχιὴ κατόπισθεν</line><line>ἐν λεπτῇ κονίῃ: τὼ δὲ σπεύδοντε πετέσθην.</line><line>στῆ δὲ μέσῳ ἐν ἀγῶνι, πολὺς δ' ἀνεκήκιεν ἱδρὼς</line><line>ἵππων ἔκ τε λόφων καὶ ἀπὸ στέρνοιο χαμᾶζε.</line><line>αὐτὸς δ' ἐκ δίφροιο χαμαὶ θόρε παμφανόωντος,</line><line>κλῖνε δ' ἄρα μάστιγα ποτὶ ζυγόν: οὐδὲ μάτησεν</line><line>ἴφθιμος Σθένελος, ἀλλ' ἐσσυμένως λάβ' ἄεθλον,</line><line>δῶκε δ' ἄγειν ἑτάροισιν ὑπερθύμοισι γυναῖκα</line><line>καὶ τρίποδ' ὠτώεντα φέρειν: ὃ δ' ἔλυεν ὑφ' ἵππους.</line><line>τῷ δ' ἄρ' ἐπ' Ἀντίλοχος Νηλήϊος ἤλασεν ἵππους</line><line>κέρδεσιν, οὔ τι τάχει γε, παραφθάμενος Μενέλαον:</line><line>ἀλλὰ καὶ ὧς Μενέλαος ἔχ' ἐγγύθεν ὠκέας ἵππους.</line><line>ὅσσον δὲ τροχοῦ ἵππος ἀφίσταται, ὅς ῥα ἄνακτα</line><line>ἕλκῃσιν πεδίοιο τιταινόμενος σὺν ὄχεσφι:</line><line>τοῦ μέν τε ψαύουσιν ἐπισσώτρου τρίχες ἄκραι</line><line>οὐραῖαι: ὃ δέ τ' ἄγχι μάλα τρέχει, οὐδέ τι πολλὴ</line><line>χώρη μεσσηγὺς πολέος πεδίοιο θέοντος:</line><line>τόσσον δὴ Μενέλαος ἀμύμονος Ἀντιλόχοιο</line><line>λείπετ': ἀτὰρ τὰ πρῶτα καὶ ἐς δίσκουρα λέλειπτο,</line><line>ἀλλά μιν αἶψα κίχανεν: ὀφέλλετο γὰρ μένος ἠῢ</line><line>ἵππου τῆς Ἀγαμεμνονέης καλλίτριχος Αἴθης:</line><line>εἰ δέ κ' ἔτι προτέρω γένετο δρόμος ἀμφοτέροισι,</line><line>τώ κέν μιν παρέλασσ' οὐδ' ἀμφήριστον ἔθηκεν.</line><line>αὐτὰρ Μηριόνης θεράπων ἐῢς Ἰδομενῆος</line><line>λείπετ' ἀγακλῆος Μενελάου δουρὸς ἐρωήν:</line><line>βάρδιστοι μὲν γάρ οἱ ἔσαν καλλίτριχες ἵπποι,</line><line>ἤκιστος δ' ἦν αὐτὸς ἐλαυνέμεν ἅρμ' ἐν ἀγῶνι.</line><line>υἱὸς δ' Ἀδμήτοιο πανύστατος ἤλυθεν ἄλλων</line><line>ἕλκων ἅρματα καλὰ ἐλαύνων πρόσσοθεν ἵππους.</line><line>τὸν δὲ ἰδὼν ᾤκτειρε ποδάρκης δῖος Ἀχιλλεύς,</line><line>στὰς δ' ἄρ' ἐν Ἀργείοις ἔπεα πτερόεντ' ἀγόρευε:</line><line>λοῖσθος ἀνὴρ ὤριστος ἐλαύνει μώνυχας ἵππους:</line><line>ἀλλ' ἄγε δή οἱ δῶμεν ἀέθλιον ὡς ἐπιεικὲς</line><line>δεύτερ': ἀτὰρ τὰ πρῶτα φερέσθω Τυδέος υἱός.</line><line>ὣς ἔφαθ', οἳ δ' ἄρα πάντες ἐπῄνεον ὡς ἐκέλευε.</line><line>καί νύ κέ οἱ πόρεν ἵππον, ἐπῄνησαν γὰρ Ἀχαιοί,</line><line>εἰ μὴ ἄρ' Ἀντίλοχος μεγαθύμου Νέστορος υἱὸς</line><line>Πηλεΐδην Ἀχιλῆα δίκῃ ἠμείψατ' ἀναστάς:</line><line>ὦ Ἀχιλεῦ μάλα τοι κεχολώσομαι αἴ κε τελέσσῃς</line><line>τοῦτο ἔπος: μέλλεις γὰρ ἀφαιρήσεσθαι ἄεθλον</line><line>τὰ φρονέων ὅτι οἱ βλάβεν ἅρματα καὶ ταχέ' ἵππω</line><line>αὐτός τ' ἐσθλὸς ἐών: ἀλλ' ὤφελεν ἀθανάτοισιν</line><line>εὔχεσθαι: τό κεν οὔ τι πανύστατος ἦλθε διώκων.</line><line>εἰ δέ μιν οἰκτίρεις καί τοι φίλος ἔπλετο θυμῷ</line><line>ἔστί τοι ἐν κλισίῃ χρυσὸς πολύς, ἔστι δὲ χαλκὸς</line><line>καὶ πρόβατ', εἰσὶ δέ τοι δμῳαὶ καὶ μώνυχες ἵπποι:</line><line>τῶν οἱ ἔπειτ' ἀνελὼν δόμεναι καὶ μεῖζον ἄεθλον</line><line>ἠὲ καὶ αὐτίκα νῦν, ἵνα σ' αἰνήσωσιν Ἀχαιοί.</line><line>τὴν δ' ἐγὼ οὐ δώσω: περὶ δ' αὐτῆς πειρηθήτω</line><line>ἀνδρῶν ὅς κ' ἐθέλῃσιν ἐμοὶ χείρεσσι μάχεσθαι.</line><line>ὣς φάτο, μείδησεν δὲ ποδάρκης δῖος Ἀχιλλεὺς</line><line>χαίρων Ἀντιλόχῳ, ὅτι οἱ φίλος ἦεν ἑταῖρος:</line><line>καί μιν ἀμειβόμενος ἔπεα πτερόεντα προσηύδα:</line><line>Ἀντίλοχ', εἰ μὲν δή με κελεύεις οἴκοθεν ἄλλο</line><line>Εὐμήλῳ ἐπιδοῦναι, ἐγὼ δέ κε καὶ τὸ τελέσσω.</line><line>δώσω οἱ θώρηκα, τὸν Ἀστεροπαῖον ἀπηύρων</line><line>χάλκεον, ᾧ πέρι χεῦμα φαεινοῦ κασσιτέροιο</line><line>ἀμφιδεδίνηται: πολέος δέ οἱ ἄξιος ἔσται.</line><line>ἦ ῥα, καὶ Αὐτομέδοντι φίλῳ ἐκέλευσεν ἑταίρῳ</line><line>οἰσέμεναι κλισίηθεν: ὃ δ' ᾤχετο καί οἱ ἔνεικεν,</line><line>Εὐμήλῳ δ' ἐν χερσὶ τίθει: ὃ δὲ δέξατο χαίρων.</line><line>τοῖσι δὲ καὶ Μενέλαος ἀνίστατο θυμὸν ἀχεύων</line><line>Ἀντιλόχῳ ἄμοτον κεχολωμένος: ἐν δ' ἄρα κῆρυξ</line><line>χειρὶ σκῆπτρον ἔθηκε, σιωπῆσαί τε κέλευσεν</line><line>Ἀργείους: ὃ δ' ἔπειτα μετηύδα ἰσόθεος φώς:</line><line>Ἀντίλοχε πρόσθεν πεπνυμένε ποῖον ἔρεξας.</line><line>ᾔσχυνας μὲν ἐμὴν ἀρετήν, βλάψας δέ μοι ἵππους</line><line>τοὺς σοὺς πρόσθε βαλών, οἵ τοι πολὺ χείρονες ἦσαν.</line><line>ἀλλ' ἄγετ' Ἀργείων ἡγήτορες ἠδὲ μέδοντες</line><line>ἐς μέσον ἀμφοτέροισι δικάσσατε, μὴ δ' ἐπ' ἀρωγῇ,</line><line>μή ποτέ τις εἴπῃσιν Ἀχαιῶν χαλκοχιτώνων:</line><line>Ἀντίλοχον ψεύδεσσι βιησάμενος Μενέλαος</line><line>οἴχεται ἵππον ἄγων, ὅτι οἱ πολὺ χείρονες ἦσαν</line><line>ἵπποι, αὐτὸς δὲ κρείσσων ἀρετῇ τε βίῃ τε.</line><line>εἰ δ' ἄγ' ἐγὼν αὐτὸς δικάσω, καί μ' οὔ τινά φημι</line><line>ἄλλον ἐπιπλήξειν Δαναῶν: ἰθεῖα γὰρ ἔσται.</line><line>Ἀντίλοχ' εἰ δ' ἄγε δεῦρο διοτρεφές, ἣ θέμις ἐστί,</line><line>στὰς ἵππων προπάροιθε καὶ ἅρματος, αὐτὰρ ἱμάσθλην</line><line>χερσὶν ἔχε ῥαδινήν, ᾗ περ τὸ πρόσθεν ἔλαυνες,</line><line>ἵππων ἁψάμενος γαιήοχον ἐννοσίγαιον</line><line>ὄμνυθι μὴ μὲν ἑκὼν τὸ ἐμὸν δόλῳ ἅρμα πεδῆσαι.</line><line>τὸν δ' αὖτ' Ἀντίλοχος πεπνυμένος ἀντίον ηὔδα:</line><line>ἄνσχεο νῦν: πολλὸν γὰρ ἔγωγε νεώτερός εἰμι</line><line>σεῖο ἄναξ Μενέλαε, σὺ δὲ πρότερος καὶ ἀρείων.</line><line>οἶσθ' οἷαι νέου ἀνδρὸς ὑπερβασίαι τελέθουσι:</line><line>κραιπνότερος μὲν γάρ τε νόος, λεπτὴ δέ τε μῆτις.</line><line>τώ τοι ἐπιτλήτω κραδίη: ἵππον δέ τοι αὐτὸς</line><line>δώσω, τὴν ἀρόμην. εἰ καί νύ κεν οἴκοθεν ἄλλο</line><line>μεῖζον ἐπαιτήσειας, ἄφαρ κέ τοι αὐτίκα δοῦναι</line><line>βουλοίμην ἢ σοί γε διοτρεφὲς ἤματα πάντα</line><line>ἐκ θυμοῦ πεσέειν καὶ δαίμοσιν εἶναι ἀλιτρός.</line><line>ἦ ῥα καὶ ἵππον ἄγων μεγαθύμου Νέστορος υἱὸς</line><line>ἐν χείρεσσι τίθει Μενελάου: τοῖο δὲ θυμὸς</line><line>ἰάνθη ὡς εἴ τε περὶ σταχύεσσιν ἐέρση</line><line>ληΐου ἀλδήσκοντος, ὅτε φρίσσουσιν ἄρουραι:</line><line>ὣς ἄρα σοὶ Μενέλαε μετὰ φρεσὶ θυμὸς ἰάνθη.</line><line>καί μιν φωνήσας ἔπεα πτερόεντα προσηύδα:</line><line>Ἀντίλοχε νῦν μέν τοι ἐγὼν ὑποείξομαι αὐτὸς</line><line>χωόμενος, ἐπεὶ οὔ τι παρήορος οὐδ' ἀεσίφρων</line><line>ἦσθα πάρος: νῦν αὖτε νόον νίκησε νεοίη.</line><line>δεύτερον αὖτ' ἀλέασθαι ἀμείνονας ἠπεροπεύειν.</line><line>οὐ γάρ κέν με τάχ' ἄλλος ἀνὴρ παρέπεισεν Ἀχαιῶν.</line><line>ἀλλὰ σὺ γὰρ δὴ πολλὰ πάθες καὶ πολλὰ μόγησας</line><line>σός τε πατὴρ ἀγαθὸς καὶ ἀδελφεὸς εἵνεκ' ἐμεῖο:</line><line>τώ τοι λισσομένῳ ἐπιπείσομαι, ἠδὲ καὶ ἵππον</line><line>δώσω ἐμήν περ ἐοῦσαν, ἵνα γνώωσι καὶ οἵδε</line><line>ὡς ἐμὸς οὔ ποτε θυμὸς ὑπερφίαλος καὶ ἀπηνής.</line><line>ἦ ῥα, καὶ Ἀντιλόχοιο Νοήμονι δῶκεν ἑταίρῳ</line><line>ἵππον ἄγειν: ὃ δ' ἔπειτα λέβηθ' ἕλε παμφανόωντα.</line><line>Μηριόνης δ' ἀνάειρε δύω χρυσοῖο τάλαντα</line><line>τέτρατος, ὡς ἔλασεν. πέμπτον δ' ὑπελείπετ' ἄεθλον,</line><line>ἀμφίθετος φιάλη: τὴν Νέστορι δῶκεν Ἀχιλλεὺς</line><line>Ἀργείων ἀν' ἀγῶνα φέρων, καὶ ἔειπε παραστάς:</line><line>τῆ νῦν, καὶ σοὶ τοῦτο γέρον κειμήλιον ἔστω</line><line>Πατρόκλοιο τάφου μνῆμ' ἔμμεναι: οὐ γὰρ ἔτ' αὐτὸν</line><line>ὄψῃ ἐν Ἀργείοισι: δίδωμι δέ τοι τόδ' ἄεθλον</line><line>αὔτως: οὐ γὰρ πύξ γε μαχήσεαι, οὐδὲ παλαίσεις,</line><line>οὐδ' ἔτ' ἀκοντιστὺν ἐσδύσεαι, οὐδὲ πόδεσσι</line><line>θεύσεαι: ἤδη γὰρ χαλεπὸν κατὰ γῆρας ἐπείγει.</line><line>ὣς εἰπὼν ἐν χερσὶ τίθει: ὃ δ' ἐδέξατο χαίρων,</line><line>καί μιν φωνήσας ἔπεα πτερόεντα προσηύδα:</line><line>ναὶ δὴ ταῦτά γε πάντα τέκος κατὰ μοῖραν ἔειπες:</line><line>οὐ γὰρ ἔτ' ἔμπεδα γυῖα φίλος πόδες, οὐδέ τι χεῖρες</line><line>ὤμων ἀμφοτέρωθεν ἐπαΐσσονται ἐλαφραί.</line><line>εἴθ' ὣς ἡβώοιμι βίη τέ μοι ἔμπεδος εἴη</line><line>ὡς ὁπότε κρείοντ' Ἀμαρυγκέα θάπτον Ἐπειοὶ</line><line>Βουπρασίῳ, παῖδες δ' ἔθεσαν βασιλῆος ἄεθλα:</line><line>ἔνθ' οὔ τίς μοι ὁμοῖος ἀνὴρ γένετ', οὔτ' ἄρ' Ἐπειῶν</line><line>οὔτ' αὐτῶν Πυλίων οὔτ' Αἰτωλῶν μεγαθύμων.</line><line>πὺξ μὲν ἐνίκησα Κλυτομήδεα Ἤνοπος υἱόν,</line><line>Ἀγκαῖον δὲ πάλῃ Πλευρώνιον, ὅς μοι ἀνέστη:</line><line>Ἴφικλον δὲ πόδεσσι παρέδραμον ἐσθλὸν ἐόντα,</line><line>δουρὶ δ' ὑπειρέβαλον Φυλῆά τε καὶ Πολύδωρον.</line><line>οἴοισίν μ' ἵπποισι παρήλασαν Ἀκτορίωνε</line><line>πλήθει πρόσθε βαλόντες ἀγασσάμενοι περὶ νίκης,</line><line>οὕνεκα δὴ τὰ μέγιστα παρ' αὐτόθι λείπετ' ἄεθλα.</line><line>οἳ δ' ἄρ' ἔσαν δίδυμοι: ὃ μὲν ἔμπεδον ἡνιόχευεν,</line><line>ἔμπεδον ἡνιόχευ', ὃ δ' ἄρα μάστιγι κέλευεν.</line><line>ὥς ποτ' ἔον: νῦν αὖτε νεώτεροι ἀντιοώντων</line><line>ἔργων τοιούτων: ἐμὲ δὲ χρὴ γήραϊ λυγρῷ</line><line>πείθεσθαι, τότε δ' αὖτε μετέπρεπον ἡρώεσσιν.</line><line>ἀλλ' ἴθι καὶ σὸν ἑταῖρον ἀέθλοισι κτερέϊζε.</line><line>τοῦτο δ' ἐγὼ πρόφρων δέχομαι, χαίρει δέ μοι ἦτορ,</line><line>ὥς μευ ἀεὶ μέμνησαι ἐνηέος, οὐδέ σε λήθω,</line><line>τιμῆς ἧς τέ μ' ἔοικε τετιμῆσθαι μετ' Ἀχαιοῖς.</line><line>σοὶ δὲ θεοὶ τῶνδ' ἀντὶ χάριν μενοεικέα δοῖεν.</line><line>ὣς φάτο, Πηλεΐδης δὲ πολὺν καθ' ὅμιλον Ἀχαιῶν</line><line>ᾤχετ', ἐπεὶ πάντ' αἶνον ἐπέκλυε Νηλεΐδαο.</line><line>αὐτὰρ ὃ πυγμαχίης ἀλεγεινῆς θῆκεν ἄεθλα:</line><line>ἡμίονον ταλαεργὸν ἄγων κατέδησ' ἐν ἀγῶνι</line><line>ἑξέτε' ἀδμήτην, ἥ τ' ἀλγίστη δαμάσασθαι:</line><line>τῷ δ' ἄρα νικηθέντι τίθει δέπας ἀμφικύπελλον.</line><line>στῆ δ' ὀρθὸς καὶ μῦθον ἐν Ἀργείοισιν ἔειπεν:</line><line>Ἀτρεΐδη τε καὶ ἄλλοι ἐϋκνήμιδες Ἀχαιοὶ</line><line>ἄνδρε δύω περὶ τῶνδε κελεύομεν, ὥ περ ἀρίστω,</line><line>πὺξ μάλ' ἀνασχομένω πεπληγέμεν: ᾧ δέ κ' Ἀπόλλων</line><line>δώῃ καμμονίην, γνώωσι δὲ πάντες Ἀχαιοί,</line><line>ἡμίονον ταλαεργὸν ἄγων κλισίην δὲ νεέσθω:</line><line>αὐτὰρ ὃ νικηθεὶς δέπας οἴσεται ἀμφικύπελλον.</line><line>ὣς ἔφατ', ὄρνυτο δ' αὐτίκ' ἀνὴρ ἠΰς τε μέγας τε</line><line>εἰδὼς πυγμαχίης υἱὸς Πανοπῆος Ἐπειός,</line><line>ἅψατο δ' ἡμιόνου ταλαεργοῦ φώνησέν τε:</line><line>ἆσσον ἴτω ὅς τις δέπας οἴσεται ἀμφικύπελλον:</line><line>ἡμίονον δ' οὔ φημί τιν' ἀξέμεν ἄλλον Ἀχαιῶν</line><line>πυγμῇ νικήσαντ', ἐπεὶ εὔχομαι εἶναι ἄριστος.</line><line>ἦ οὐχ ἅλις ὅττι μάχης ἐπιδεύομαι; οὐδ' ἄρα πως ἦν</line><line>ἐν πάντεσσ' ἔργοισι δαήμονα φῶτα γενέσθαι.</line><line>ὧδε γὰρ ἐξερέω, τὸ δὲ καὶ τετελεσμένον ἔσται:</line><line>ἀντικρὺ χρόα τε ῥήξω σύν τ' ὀστέ' ἀράξω.</line><line>κηδεμόνες δέ οἱ ἐνθάδ' ἀολλέες αὖθι μενόντων,</line><line>οἵ κέ μιν ἐξοίσουσιν ἐμῇς ὑπὸ χερσὶ δαμέντα.</line><line>ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ.</line><line>Εὐρύαλος δέ οἱ οἶος ἀνίστατο ἰσόθεος φὼς</line><line>Μηκιστῆος υἱὸς Ταλαϊονίδαο ἄνακτος,</line><line>ὅς ποτε Θήβας δ' ἦλθε δεδουπότος Οἰδιπόδαο</line><line>ἐς τάφον: ἔνθα δὲ πάντας ἐνίκα Καδμείωνας.</line><line>τὸν μὲν Τυδεΐδης δουρὶ κλυτὸς ἀμφεπονεῖτο</line><line>θαρσύνων ἔπεσιν, μέγα δ' αὐτῷ βούλετο νίκην.</line><line>ζῶμα δέ οἱ πρῶτον παρακάββαλεν, αὐτὰρ ἔπειτα</line><line>δῶκεν ἱμάντας ἐϋτμήτους βοὸς ἀγραύλοιο.</line><line>τὼ δὲ ζωσαμένω βήτην ἐς μέσσον ἀγῶνα,</line><line>ἄντα δ' ἀνασχομένω χερσὶ στιβαρῇσιν ἅμ' ἄμφω</line><line>σύν ῥ' ἔπεσον, σὺν δέ σφι βαρεῖαι χεῖρες ἔμιχθεν.</line><line>δεινὸς δὲ χρόμαδος γενύων γένετ', ἔρρεε δ' ἱδρὼς</line><line>πάντοθεν ἐκ μελέων: ἐπὶ δ' ὄρνυτο δῖος Ἐπειός,</line><line>κόψε δὲ παπτήναντα παρήϊον: οὐδ' ἄρ' ἔτι δὴν</line><line>ἑστήκειν: αὐτοῦ γὰρ ὑπήριπε φαίδιμα γυῖα.</line><line>ὡς δ' ὅθ' ὑπὸ φρικὸς Βορέω ἀναπάλλεται ἰχθὺς</line><line>θίν' ἐν φυκιόεντι, μέλαν δέ ἑ κῦμα κάλυψεν,</line><line>ὣς πληγεὶς ἀνέπαλτ': αὐτὰρ μεγάθυμος Ἐπειὸς</line><line>χερσὶ λαβὼν ὤρθωσε: φίλοι δ' ἀμφέσταν ἑταῖροι,</line><line>οἵ μιν ἄγον δι' ἀγῶνος ἐφελκομένοισι πόδεσσιν</line><line>αἷμα παχὺ πτύοντα κάρη βάλλονθ' ἑτέρωσε:</line><line>κὰδ δ' ἀλλοφρονέοντα μετὰ σφίσιν εἷσαν ἄγοντες,</line><line>αὐτοὶ δ' οἰχόμενοι κόμισαν δέπας ἀμφικύπελλον.</line><line>Πηλεΐδης δ' αἶψ' ἄλλα κατὰ τρίτα θῆκεν ἄεθλα</line><line>δεικνύμενος Δαναοῖσι παλαισμοσύνης ἀλεγεινῆς,</line><line>τῷ μὲν νικήσαντι μέγαν τρίποδ' ἐμπυριβήτην,</line><line>τὸν δὲ δυωδεκάβοιον ἐνὶ σφίσι τῖον Ἀχαιοί:</line><line>ἀνδρὶ δὲ νικηθέντι γυναῖκ' ἐς μέσσον ἔθηκε,</line><line>πολλὰ δ' ἐπίστατο ἔργα, τίον δέ ἑ τεσσαράβοιον.</line><line>στῆ δ' ὀρθὸς καὶ μῦθον ἐν Ἀργείοισιν ἔειπεν:</line><line>ὄρνυσθ' οἳ καὶ τούτου ἀέθλου πειρήσεσθον.</line><line>ὣς ἔφατ', ὦρτο δ' ἔπειτα μέγας Τελαμώνιος Αἴας,</line><line>ἂν δ' Ὀδυσεὺς πολύμητις ἀνίστατο κέρδεα εἰδώς.</line><line>ζωσαμένω δ' ἄρα τώ γε βάτην ἐς μέσσον ἀγῶνα,</line><line>ἀγκὰς δ' ἀλλήλων λαβέτην χερσὶ στιβαρῇσιν</line><line>ὡς ὅτ' ἀμείβοντες, τούς τε κλυτὸς ἤραρε τέκτων</line><line>δώματος ὑψηλοῖο βίας ἀνέμων ἀλεείνων.</line><line>τετρίγει δ' ἄρα νῶτα θρασειάων ἀπὸ χειρῶν</line><line>ἑλκόμενα στερεῶς: κατὰ δὲ νότιος ῥέεν ἱδρώς,</line><line>πυκναὶ δὲ σμώδιγγες ἀνὰ πλευράς τε καὶ ὤμους</line><line>αἵματι φοινικόεσσαι ἀνέδραμον: οἳ δὲ μάλ' αἰεὶ</line><line>νίκης ἱέσθην τρίποδος πέρι ποιητοῖο:</line><line>οὔτ' Ὀδυσεὺς δύνατο σφῆλαι οὔδει τε πελάσσαι,</line><line>οὔτ' Αἴας δύνατο, κρατερὴ δ' ἔχεν ἲς Ὀδυσῆος.</line><line>ἀλλ' ὅτε δή ῥ' ἀνίαζον ἐϋκνήμιδας Ἀχαιούς,</line><line>δὴ τότε μιν προσέειπε μέγας Τελαμώνιος Αἴας:</line><line>διογενὲς Λαερτιάδη πολυμήχαν' Ὀδυσσεῦ</line><line>ἤ μ' ἀνάειρ', ἢ ἐγὼ σέ: τὰ δ' αὖ Διὶ πάντα μελήσει.</line><line>ὣς εἰπὼν ἀνάειρε: δόλου δ' οὐ λήθετ' Ὀδυσσεύς:</line><line>κόψ' ὄπιθεν κώληπα τυχών, ὑπέλυσε δὲ γυῖα,</line><line>κὰδ δ' ἔβαλ' ἐξοπίσω: ἐπὶ δὲ στήθεσσιν Ὀδυσσεὺς</line><line>κάππεσε: λαοὶ δ' αὖ θηεῦντό τε θάμβησάν τε.</line><line>δεύτερος αὖτ' ἀνάειρε πολύτλας δῖος Ὀδυσσεύς,</line><line>κίνησεν δ' ἄρα τυτθὸν ἀπὸ χθονός, οὐδ' ἔτ' ἄειρεν,</line><line>ἐν δὲ γόνυ γνάμψεν: ἐπὶ δὲ χθονὶ κάππεσον ἄμφω</line><line>πλησίοι ἀλλήλοισι, μιάνθησαν δὲ κονίῃ.</line><line>καί νύ κε τὸ τρίτον αὖτις ἀναΐξαντ' ἐπάλαιον,</line><line>εἰ μὴ Ἀχιλλεὺς αὐτὸς ἀνίστατο καὶ κατέρυκε:</line><line>μηκέτ' ἐρείδεσθον, μὴ δὲ τρίβεσθε κακοῖσι:</line><line>νίκη δ' ἀμφοτέροισιν: ἀέθλια δ' ἶσ' ἀνελόντες</line><line>ἔρχεσθ', ὄφρα καὶ ἄλλοι ἀεθλεύωσιν Ἀχαιοί.</line><line>ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο,</line><line>καί ῥ' ἀπομορξαμένω κονίην δύσαντο χιτῶνας.</line><line>Πηλεΐδης δ' αἶψ' ἄλλα τίθει ταχυτῆτος ἄεθλα</line><line>ἀργύρεον κρητῆρα τετυγμένον: ἓξ δ' ἄρα μέτρα</line><line>χάνδανεν, αὐτὰρ κάλλει ἐνίκα πᾶσαν ἐπ' αἶαν</line><line>πολλόν, ἐπεὶ Σιδόνες πολυδαίδαλοι εὖ ἤσκησαν,</line><line>Φοίνικες δ' ἄγον ἄνδρες ἐπ' ἠεροειδέα πόντον,</line><line>στῆσαν δ' ἐν λιμένεσσι, Θόαντι δὲ δῶρον ἔδωκαν:</line><line>υἷος δὲ Πριάμοιο Λυκάονος ὦνον ἔδωκε</line><line>Πατρόκλῳ ἥρωϊ Ἰησονίδης Εὔνηος.</line><line>καὶ τὸν Ἀχιλλεὺς θῆκεν ἄεθλον οὗ ἑτάροιο,</line><line>ὅς τις ἐλαφρότατος ποσσὶ κραιπνοῖσι πέλοιτο:</line><line>δευτέρῳ αὖ βοῦν θῆκε μέγαν καὶ πίονα δημῷ,</line><line>ἡμιτάλαντον δὲ χρυσοῦ λοισθήϊ' ἔθηκε.</line><line>στῆ δ' ὀρθὸς καὶ μῦθον ἐν Ἀργείοισιν ἔειπεν:</line><line>ὄρνυσθ' οἳ καὶ τούτου ἀέθλου πειρήσεσθε.</line><line>ὣς ἔφατ', ὄρνυτο δ' αὐτίκ' Ὀϊλῆος ταχὺς Αἴας,</line><line>ἂν δ' Ὀδυσεὺς πολύμητις, ἔπειτα δὲ Νέστορος υἱὸς</line><line>Ἀντίλοχος: ὃ γὰρ αὖτε νέους ποσὶ πάντας ἐνίκα.</line><line>στὰν δὲ μεταστοιχί: σήμηνε δὲ τέρματ' Ἀχιλλεύς.</line><line>τοῖσι δ' ἀπὸ νύσσης τέτατο δρόμος: ὦκα δ' ἔπειτα</line><line>ἔκφερ' Ὀϊλιάδης: ἐπὶ δ' ὄρνυτο δῖος Ὀδυσσεὺς</line><line>ἄγχι μάλ', ὡς ὅτε τίς τε γυναικὸς ἐϋζώνοιο</line><line>στήθεός ἐστι κανών, ὅν τ' εὖ μάλα χερσὶ τανύσσῃ</line><line>πηνίον ἐξέλκουσα παρὲκ μίτον, ἀγχόθι δ' ἴσχει</line><line>στήθεος: ὣς Ὀδυσεὺς θέεν ἐγγύθεν, αὐτὰρ ὄπισθεν</line><line>ἴχνια τύπτε πόδεσσι πάρος κόνιν ἀμφιχυθῆναι:</line><line>κὰδ δ' ἄρα οἱ κεφαλῆς χέ' ἀϋτμένα δῖος Ὀδυσσεὺς</line><line>αἰεὶ ῥίμφα θέων: ἴαχον δ' ἐπὶ πάντες Ἀχαιοὶ</line><line>νίκης ἱεμένῳ, μάλα δὲ σπεύδοντι κέλευον.</line><line>ἀλλ' ὅτε δὴ πύματον τέλεον δρόμον, αὐτίκ' Ὀδυσσεὺς</line><line>εὔχετ' Ἀθηναίῃ γλαυκώπιδι ὃν κατὰ θυμόν:</line><line>κλῦθι θεά, ἀγαθή μοι ἐπίρροθος ἐλθὲ ποδοῖιν.</line><line>ὣς ἔφατ' εὐχόμενος: τοῦ δ' ἔκλυε Παλλὰς Ἀθήνη,</line><line>γυῖα δ' ἔθηκεν ἐλαφρά, πόδας καὶ χεῖρας ὕπερθεν.</line><line>ἀλλ' ὅτε δὴ τάχ' ἔμελλον ἐπαΐξασθαι ἄεθλον,</line><line>ἔνθ' Αἴας μὲν ὄλισθε θέων, βλάψεν γὰρ Ἀθήνη,</line><line>τῇ ῥα βοῶν κέχυτ' ὄνθος ἀποκταμένων ἐριμύκων,</line><line>οὓς ἐπὶ Πατρόκλῳ πέφνεν πόδας ὠκὺς Ἀχιλλεύς:</line><line>ἐν δ' ὄνθου βοέου πλῆτο στόμα τε ῥῖνάς τε:</line><line>κρητῆρ' αὖτ' ἀνάειρε πολύτλας δῖος Ὀδυσσεύς,</line><line>ὡς ἦλθε φθάμενος: ὃ δὲ βοῦν ἕλε φαίδιμος Αἴας.</line><line>στῆ δὲ κέρας μετὰ χερσὶν ἔχων βοὸς ἀγραύλοιο</line><line>ὄνθον ἀποπτύων, μετὰ δ' Ἀργείοισιν ἔειπεν:</line><line>ὢ πόποι ἦ μ' ἔβλαψε θεὰ πόδας, ἣ τὸ πάρος περ</line><line>μήτηρ ὣς Ὀδυσῆϊ παρίσταται ἠδ' ἐπαρήγει.</line><line>ὣς ἔφαθ', οἳ δ' ἄρα πάντες ἐπ' αὐτῷ ἡδὺ γέλασσαν.</line><line>Ἀντίλοχος δ' ἄρα δὴ λοισθήϊον ἔκφερ' ἄεθλον</line><line>μειδιόων, καὶ μῦθον ἐν Ἀργείοισιν ἔειπεν:</line><line>εἰδόσιν ὔμμ' ἐρέω πᾶσιν φίλοι, ὡς ἔτι καὶ νῦν</line><line>ἀθάνατοι τιμῶσι παλαιοτέρους ἀνθρώπους.</line><line>Αἴας μὲν γὰρ ἐμεῖ' ὀλίγον προγενέστερός ἐστιν,</line><line>οὗτος δὲ προτέρης γενεῆς προτέρων τ' ἀνθρώπων:</line><line>ὠμογέροντα δέ μίν φασ' ἔμμεναι: ἀργαλέον δὲ</line><line>ποσσὶν ἐριδήσασθαι Ἀχαιοῖς, εἰ μὴ Ἀχιλλεῖ.</line><line>ὣς φάτο, κύδηνεν δὲ ποδώκεα Πηλεΐωνα.</line><line>τὸν δ' Ἀχιλεὺς μύθοισιν ἀμειβόμενος προσέειπεν:</line><line>Ἀντίλοχ' οὐ μέν τοι μέλεος εἰρήσεται αἶνος,</line><line>ἀλλά τοι ἡμιτάλαντον ἐγὼ χρυσοῦ ἐπιθήσω.</line><line>ὣς εἰπὼν ἐν χερσὶ τίθει, ὃ δ' ἐδέξατο χαίρων.</line><line>αὐτὰρ Πηλεΐδης κατὰ μὲν δολιχόσκιον ἔγχος</line><line>θῆκ' ἐς ἀγῶνα φέρων, κατὰ δ' ἀσπίδα καὶ τρυφάλειαν</line><line>τεύχεα Σαρπήδοντος, ἅ μιν Πάτροκλος ἀπηύρα.</line><line>στῆ δ' ὀρθὸς καὶ μῦθον ἐν Ἀργείοισιν ἔειπεν:</line><line>ἄνδρε δύω περὶ τῶνδε κελεύομεν, ὥ περ ἀρίστω,</line><line>τεύχεα ἑσσαμένω ταμεσίχροα χαλκὸν ἑλόντε</line><line>ἀλλήλων προπάροιθεν ὁμίλου πειρηθῆναι.</line><line>ὁππότερός κε φθῇσιν ὀρεξάμενος χρόα καλόν,</line><line>ψαύσῃ δ' ἐνδίνων διά τ' ἔντεα καὶ μέλαν αἷμα,</line><line>τῷ μὲν ἐγὼ δώσω τόδε φάσγανον ἀργυρόηλον</line><line>καλὸν Θρηΐκιον, τὸ μὲν Ἀστεροπαῖον ἀπηύρων:</line><line>τεύχεα δ' ἀμφότεροι ξυνήϊα ταῦτα φερέσθων:</line><line>καί σφιν δαῖτ' ἀγαθὴν παραθήσομεν ἐν κλισίῃσιν.</line><line>ὣς ἔφατ', ὦρτο δ' ἔπειτα μέγας Τελαμώνιος Αἴας,</line><line>ἂν δ' ἄρα Τυδεΐδης ὦρτο, κρατερὸς Διομήδης.</line><line>οἳ δ' ἐπεὶ οὖν ἑκάτερθεν ὁμίλου θωρήχθησαν,</line><line>ἐς μέσον ἀμφοτέρω συνίτην μεμαῶτε μάχεσθαι</line><line>δεινὸν δερκομένω: θάμβος δ' ἔχε πάντας Ἀχαιούς.</line><line>ἀλλ' ὅτε δὴ σχεδὸν ἦσαν ἐπ' ἀλλήλοισιν ἰόντες,</line><line>τρὶς μὲν ἐπήϊξαν, τρὶς δὲ σχεδὸν ὁρμήθησαν.</line><line>ἔνθ' Αἴας μὲν ἔπειτα κατ' ἀσπίδα πάντοσ' ἐΐσην</line><line>νύξ', οὐδὲ χρό' ἵκανεν: ἔρυτο γὰρ ἔνδοθι θώρηξ:</line><line>Τυδεΐδης δ' ἄρ' ἔπειτα ὑπὲρ σάκεος μεγάλοιο</line><line>αἰὲν ἐπ' αὐχένι κῦρε φαεινοῦ δουρὸς ἀκωκῇ.</line><line>καὶ τότε δή ῥ' Αἴαντι περιδείσαντες Ἀχαιοὶ</line><line>παυσαμένους ἐκέλευσαν ἀέθλια ἶσ' ἀνελέσθαι.</line><line>αὐτὰρ Τυδεΐδῃ δῶκεν μέγα φάσγανον ἥρως</line><line>σὺν κολεῷ τε φέρων καὶ ἐϋτμήτῳ τελαμῶνι.</line><line>αὐτὰρ Πηλεΐδης θῆκεν σόλον αὐτοχόωνον</line><line>ὃν πρὶν μὲν ῥίπτασκε μέγα σθένος Ἠετίωνος:</line><line>ἀλλ' ἤτοι τὸν ἔπεφνε ποδάρκης δῖος Ἀχιλλεύς,</line><line>τὸν δ' ἄγετ' ἐν νήεσσι σὺν ἄλλοισι κτεάτεσσι.</line><line>στῆ δ' ὀρθὸς καὶ μῦθον ἐν Ἀργείοισιν ἔειπεν:</line><line>ὄρνυσθ' οἳ καὶ τούτου ἀέθλου πειρήσεσθε.</line><line>εἴ οἱ καὶ μάλα πολλὸν ἀπόπροθι πίονες ἀγροί,</line><line>ἕξει μιν καὶ πέντε περιπλομένους ἐνιαυτοὺς</line><line>χρεώμενος: οὐ μὲν γάρ οἱ ἀτεμβόμενός γε σιδήρου</line><line>ποιμὴν οὐδ' ἀροτὴρ εἶσ' ἐς πόλιν, ἀλλὰ παρέξει.</line><line>ὣς ἔφατ', ὦρτο δ' ἔπειτα μενεπτόλεμος Πολυποίτης,</line><line>ἂν δὲ Λεοντῆος κρατερὸν μένος ἀντιθέοιο,</line><line>ἂν δ' Αἴας Τελαμωνιάδης καὶ δῖος Ἐπειός.</line><line>ἑξείης δ' ἵσταντο, σόλον δ' ἕλε δῖος Ἐπειός,</line><line>ἧκε δὲ δινήσας: γέλασαν δ' ἐπὶ πάντες Ἀχαιοί.</line><line>δεύτερος αὖτ' ἀφέηκε Λεοντεὺς ὄζος Ἄρηος:</line><line>τὸ τρίτον αὖτ' ἔρριψε μέγας Τελαμώνιος Αἴας</line><line>χειρὸς ἄπο στιβαρῆς, καὶ ὑπέρβαλε σήματα πάντων.</line><line>ἀλλ' ὅτε δὴ σόλον εἷλε μενεπτόλεμος Πολυποίτης,</line><line>ὅσσόν τίς τ' ἔρριψε καλαύροπα βουκόλος ἀνήρ,</line><line>ἣ δέ θ' ἑλισσομένη πέτεται διὰ βοῦς ἀγελαίας,</line><line>τόσσον παντὸς ἀγῶνος ὑπέρβαλε: τοὶ δὲ βόησαν.</line><line>ἀνστάντες δ' ἕταροι Πολυποίταο κρατεροῖο</line><line>νῆας ἔπι γλαφυρὰς ἔφερον βασιλῆος ἄεθλον.</line><line>αὐτὰρ ὃ τοξευτῇσι τίθει ἰόεντα σίδηρον,</line><line>κὰδ δ' ἐτίθει δέκα μὲν πελέκεας, δέκα δ' ἡμιπέλεκκα,</line><line>ἱστὸν δ' ἔστησεν νηὸς κυανοπρῴροιο</line><line>τηλοῦ ἐπὶ ψαμάθοις, ἐκ δὲ τρήρωνα πέλειαν</line><line>λεπτῇ μηρίνθῳ δῆσεν ποδός, ἧς ἄρ' ἀνώγει</line><line>τοξεύειν: ὃς μέν κε βάλῃ τρήρωνα πέλειαν,</line><line>πάντας ἀειράμενος πελέκεας οἶκον δὲ φερέσθω:</line><line>ὃς δέ κε μηρίνθοιο τύχῃ ὄρνιθος ἁμαρτών,</line><line>ἥσσων γὰρ δὴ κεῖνος, ὃ δ' οἴσεται ἡμιπέλεκκα.</line><line>ὣς ἔφατ', ὦρτο δ' ἔπειτα βίη Τεύκροιο ἄνακτος,</line><line>ἂν δ' ἄρα Μηριόνης θεράπων ἐῢς Ἰδομενῆος.</line><line>κλήρους δ' ἐν κυνέῃ χαλκήρεϊ πάλλον ἑλόντες,</line><line>Τεῦκρος δὲ πρῶτος κλήρῳ λάχεν: αὐτίκα δ' ἰὸν</line><line>ἧκεν ἐπικρατέως, οὐδ' ἠπείλησεν ἄνακτι</line><line>ἀρνῶν πρωτογόνων ῥέξειν κλειτὴν ἑκατόμβην.</line><line>ὄρνιθος μὲν ἅμαρτε: μέγηρε γάρ οἱ τό γ' Ἀπόλλων:</line><line>αὐτὰρ ὃ μήρινθον βάλε πὰρ πόδα, τῇ δέδετ' ὄρνις:</line><line>ἀντικρὺ δ' ἀπὸ μήρινθον τάμε πικρὸς ὀϊστός.</line><line>ἣ μὲν ἔπειτ' ἤϊξε πρὸς οὐρανόν, ἣ δὲ παρείθη</line><line>μήρινθος ποτὶ γαῖαν: ἀτὰρ κελάδησαν Ἀχαιοί.</line><line>σπερχόμενος δ' ἄρα Μηριόνης ἐξείρυσε χειρὸς</line><line>τόξον: ἀτὰρ δὴ ὀϊστὸν ἔχεν πάλαι, ὡς ἴθυνεν.</line><line>αὐτίκα δ' ἠπείλησεν ἑκηβόλῳ Ἀπόλλωνι</line><line>ἀρνῶν πρωτογόνων ῥέξειν κλειτὴν ἑκατόμβην.</line><line>ὕψι δ' ὑπὸ νεφέων εἶδε τρήρωνα πέλειαν:</line><line>τῇ ῥ' ὅ γε δινεύουσαν ὑπὸ πτέρυγος βάλε μέσσην,</line><line>ἀντικρὺ δὲ διῆλθε βέλος: τὸ μὲν ἂψ ἐπὶ γαίῃ</line><line>πρόσθεν Μηριόναο πάγη ποδός: αὐτὰρ ἣ ὄρνις</line><line>ἱστῷ ἐφεζομένη νηὸς κυανοπρῴροιο</line><line>αὐχέν' ἀπεκρέμασεν, σὺν δὲ πτερὰ πυκνὰ λίασθεν.</line><line>ὠκὺς δ' ἐκ μελέων θυμὸς πτάτο, τῆλε δ' ἀπ' αὐτοῦ</line><line>κάππεσε: λαοὶ δ' αὖ θηεῦντό τε θάμβησάν τε.</line><line>ἂν δ' ἄρα Μηριόνης πελέκεας δέκα πάντας ἄειρε,</line><line>Τεῦκρος δ' ἡμιπέλεκκα φέρεν κοίλας ἐπὶ νῆας.</line><line>αὐτὰρ Πηλεΐδης κατὰ μὲν δολιχόσκιον ἔγχος,</line><line>κὰδ δὲ λέβητ' ἄπυρον βοὸς ἄξιον ἀνθεμόεντα</line><line>θῆκ' ἐς ἀγῶνα φέρων: καί ῥ' ἥμονες ἄνδρες ἀνέσταν:</line><line>ἂν μὲν ἄρ' Ἀτρεΐδης εὐρὺ κρείων Ἀγαμέμνων,</line><line>ἂν δ' ἄρα Μηριόνης, θεράπων ἐῢς Ἰδομενῆος.</line><line>τοῖσι δὲ καὶ μετέειπε ποδάρκης δῖος Ἀχιλλεύς:</line><line>Ἀτρεΐδη: ἴδμεν γὰρ ὅσον προβέβηκας ἁπάντων</line><line>ἠδ' ὅσσον δυνάμει τε καὶ ἥμασιν ἔπλευ ἄριστος:</line><line>ἀλλὰ σὺ μὲν τόδ' ἄεθλον ἔχων κοίλας ἐπὶ νῆας</line><line>ἔρχευ, ἀτὰρ δόρυ Μηριόνῃ ἥρωϊ πόρωμεν,</line><line>εἰ σύ γε σῷ θυμῷ ἐθέλοις: κέλομαι γὰρ ἔγωγε.</line><line>ὣς ἔφατ', οὐδ' ἀπίθησεν ἄναξ ἀνδρῶν Ἀγαμέμνων:</line><line>δῶκε δὲ Μηριόνῃ δόρυ χάλκεον: αὐτὰρ ὅ γ' ἥρως</line><line>Ταλθυβίῳ κήρυκι δίδου περικαλλὲς ἄεθλον.</line><line>λῦτο δ' ἀγών, λαοὶ δὲ θοὰς ἐπὶ νῆας ἕκαστοι</line><line>ἐσκίδναντ' ἰέναι. τοὶ μὲν δόρποιο μέδοντο</line><line>ὕπνου τε γλυκεροῦ ταρπήμεναι: αὐτὰρ Ἀχιλλεὺς</line><line>κλαῖε φίλου ἑτάρου μεμνημένος, οὐδέ μιν ὕπνος</line><line>ᾕρει πανδαμάτωρ, ἀλλ' ἐστρέφετ' ἔνθα καὶ ἔνθα</line><line>Πατρόκλου ποθέων ἀνδροτῆτά τε καὶ μένος ἠΰ,</line><line>ἠδ' ὁπόσα τολύπευσε σὺν αὐτῷ καὶ πάθεν ἄλγεα</line><line>ἀνδρῶν τε πτολέμους ἀλεγεινά τε κύματα πείρων:</line><line>τῶν μιμνησκόμενος θαλερὸν κατὰ δάκρυον εἶβεν,</line><line>ἄλλοτ' ἐπὶ πλευρὰς κατακείμενος, ἄλλοτε δ' αὖτε</line><line>ὕπτιος, ἄλλοτε δὲ πρηνής: τοτὲ δ' ὀρθὸς ἀναστὰς</line><line>δινεύεσκ' ἀλύων παρὰ θῖν' ἁλός: οὐδέ μιν ἠὼς</line><line>φαινομένη λήθεσκεν ὑπεὶρ ἅλα τ' ἠϊόνας τε.</line><line>ἀλλ' ὅ γ' ἐπεὶ ζεύξειεν ὑφ' ἅρμασιν ὠκέας ἵππους,</line><line>Ἕκτορα δ' ἕλκεσθαι δησάσκετο δίφρου ὄπισθεν,</line><line>τρὶς δ' ἐρύσας περὶ σῆμα Μενοιτιάδαο θανόντος</line><line>αὖτις ἐνὶ κλισίῃ παυέσκετο, τὸν δέ τ' ἔασκεν</line><line>ἐν κόνι ἐκτανύσας προπρηνέα: τοῖο δ' Ἀπόλλων</line><line>πᾶσαν ἀεικείην ἄπεχε χροῒ φῶτ' ἐλεαίρων</line><line>καὶ τεθνηότα περ: περὶ δ' αἰγίδι πάντα κάλυπτε</line><line>χρυσείῃ, ἵνα μή μιν ἀποδρύφοι ἑλκυστάζων.</line><line>ὣς ὃ μὲν Ἕκτορα δῖον ἀείκιζεν μενεαίνων:</line><line>τὸν δ' ἐλεαίρεσκον μάκαρες θεοὶ εἰσορόωντες,</line><line>κλέψαι δ' ὀτρύνεσκον ἐΰσκοπον ἀργεϊφόντην.</line><line>ἔνθ' ἄλλοις μὲν πᾶσιν ἑήνδανεν, οὐδέ ποθ' Ἥρῃ</line><line>οὐδὲ Ποσειδάων' οὐδὲ γλαυκώπιδι κούρῃ,</line><line>ἀλλ' ἔχον ὥς σφιν πρῶτον ἀπήχθετο Ἴλιος ἱρὴ</line><line>καὶ Πρίαμος καὶ λαὸς Ἀλεξάνδρου ἕνεκ' ἄτης,</line><line>ὃς νείκεσσε θεὰς ὅτε οἱ μέσσαυλον ἵκοντο,</line><line>τὴν δ' ᾔνησ' ἥ οἱ πόρε μαχλοσύνην ἀλεγεινήν.</line><line>ἀλλ' ὅτε δή ῥ' ἐκ τοῖο δυωδεκάτη γένετ' ἠώς,</line><line>καὶ τότ' ἄρ' ἀθανάτοισι μετηύδα Φοῖβος Ἀπόλλων:</line><line>σχέτλιοί ἐστε θεοί, δηλήμονες: οὔ νύ ποθ' ὑμῖν</line><line>Ἕκτωρ μηρί' ἔκηε βοῶν αἰγῶν τε τελείων;</line><line>τὸν νῦν οὐκ ἔτλητε νέκυν περ ἐόντα σαῶσαι</line><line>ᾗ τ' ἀλόχῳ ἰδέειν καὶ μητέρι καὶ τέκεϊ ᾧ</line><line>καὶ πατέρι Πριάμῳ λαοῖσί τε, τοί κέ μιν ὦκα</line><line>ἐν πυρὶ κήαιεν καὶ ἐπὶ κτέρεα κτερίσαιεν.</line><line>ἀλλ' ὀλοῷ Ἀχιλῆϊ θεοὶ βούλεσθ' ἐπαρήγειν,</line><line>ᾧ οὔτ' ἂρ φρένες εἰσὶν ἐναίσιμοι οὔτε νόημα</line><line>γναμπτὸν ἐνὶ στήθεσσι, λέων δ' ὣς ἄγρια οἶδεν,</line><line>ὅς τ' ἐπεὶ ἂρ μεγάλῃ τε βίῃ καὶ ἀγήνορι θυμῷ</line><line>εἴξας εἶσ' ἐπὶ μῆλα βροτῶν ἵνα δαῖτα λάβῃσιν:</line><line>ὣς Ἀχιλεὺς ἔλεον μὲν ἀπώλεσεν, οὐδέ οἱ αἰδὼς</line><line>γίγνεται, ἥ τ' ἄνδρας μέγα σίνεται ἠδ' ὀνίνησι.</line><line>μέλλει μέν πού τις καὶ φίλτερον ἄλλον ὀλέσσαι</line><line>ἠὲ κασίγνητον ὁμογάστριον ἠὲ καὶ υἱόν:</line><line>ἀλλ' ἤτοι κλαύσας καὶ ὀδυράμενος μεθέηκε:</line><line>τλητὸν γὰρ Μοῖραι θυμὸν θέσαν ἀνθρώποισιν.</line><line>αὐτὰρ ὅ γ' Ἕκτορα δῖον, ἐπεὶ φίλον ἦτορ ἀπηύρα,</line><line>ἵππων ἐξάπτων περὶ σῆμ' ἑτάροιο φίλοιο</line><line>ἕλκει: οὐ μήν οἱ τό γε κάλλιον οὐδέ τ' ἄμεινον.</line><line>μὴ ἀγαθῷ περ ἐόντι νεμεσσηθέωμέν οἱ ἡμεῖς:</line><line>κωφὴν γὰρ δὴ γαῖαν ἀεικίζει μενεαίνων.</line><line>τὸν δὲ χολωσαμένη προσέφη λευκώλενος Ἥρη:</line><line>εἴη κεν καὶ τοῦτο τεὸν ἔπος ἀργυρότοξε</line><line>εἰ δὴ ὁμὴν Ἀχιλῆϊ καὶ Ἕκτορι θήσετε τιμήν.</line><line>Ἕκτωρ μὲν θνητός τε γυναῖκά τε θήσατο μαζόν:</line><line>αὐτὰρ Ἀχιλλεύς ἐστι θεᾶς γόνος, ἣν ἐγὼ αὐτὴ</line><line>θρέψά τε καὶ ἀτίτηλα καὶ ἀνδρὶ πόρον παράκοιτιν</line><line>Πηλέϊ, ὃς περὶ κῆρι φίλος γένετ' ἀθανάτοισι.</line><line>πάντες δ' ἀντιάασθε θεοὶ γάμου: ἐν δὲ σὺ τοῖσι</line><line>δαίνυ' ἔχων φόρμιγγα κακῶν ἕταρ', αἰὲν ἄπιστε.</line><line>τὴν δ' ἀπαμειβόμενος προσέφη νεφεληγερέτα Ζεύς:</line><line>Ἥρη μὴ δὴ πάμπαν ἀποσκύδμαινε θεοῖσιν:</line><line>οὐ μὲν γὰρ τιμή γε μί' ἔσσεται: ἀλλὰ καὶ Ἕκτωρ</line><line>φίλτατος ἔσκε θεοῖσι βροτῶν οἳ ἐν Ἰλίῳ εἰσίν:</line><line>ὣς γὰρ ἔμοιγ', ἐπεὶ οὔ τι φίλων ἡμάρτανε δώρων.</line><line>οὐ γάρ μοί ποτε βωμὸς ἐδεύετο δαιτὸς ἐΐσης</line><line>λοιβῆς τε κνίσης τε: τὸ γὰρ λάχομεν γέρας ἡμεῖς.</line><line>ἀλλ' ἤτοι κλέψαι μὲν ἐάσομεν, οὐδέ πῃ ἔστι,</line><line>λάθρῃ Ἀχιλλῆος θρασὺν Ἕκτορα: ἦ γάρ οἱ αἰεὶ</line><line>μήτηρ παρμέμβλωκεν ὁμῶς νύκτάς τε καὶ ἦμαρ.</line><line>ἀλλ' εἴ τις καλέσειε θεῶν Θέτιν ἆσσον ἐμεῖο,</line><line>ὄφρά τί οἱ εἴπω πυκινὸν ἔπος, ὥς κεν Ἀχιλλεὺς</line><line>δώρων ἐκ Πριάμοιο λάχῃ ἀπό θ' Ἕκτορα λύσῃ.</line><line>ὣς ἔφατ', ὦρτο δὲ Ἶρις ἀελλόπος ἀγγελέουσα,</line><line>μεσσηγὺς δὲ Σάμου τε καὶ Ἴμβρου παιπαλοέσσης</line><line>ἔνθορε μείλανι πόντῳ: ἐπεστονάχησε δὲ λίμνη.</line><line>ἣ δὲ μολυβδαίνῃ ἰκέλη ἐς βυσσὸν ὄρουσεν,</line><line>ἥ τε κατ' ἀγραύλοιο βοὸς κέρας ἐμβεβαυῖα</line><line>ἔρχεται ὠμηστῇσιν ἐπ' ἰχθύσι κῆρα φέρουσα.</line><line>εὗρε δ' ἐνὶ σπῆϊ γλαφυρῷ Θέτιν, ἀμφὶ δ' ἄρ' ἄλλαι</line><line>εἵαθ' ὁμηγερέες ἅλιαι θεαί: ἣ δ' ἐνὶ μέσσῃς</line><line>κλαῖε μόρον οὗ παιδὸς ἀμύμονος, ὅς οἱ ἔμελλε</line><line>φθίσεσθ' ἐν Τροίῃ ἐριβώλακι τηλόθι πάτρης.</line><line>ἀγχοῦ δ' ἱσταμένη προσέφη πόδας ὠκέα Ἶρις:</line><line>ὄρσο Θέτι: καλέει Ζεὺς ἄφθιτα μήδεα εἰδώς.</line><line>τὴν δ' ἠμείβετ' ἔπειτα θεὰ Θέτις ἀργυρόπεζα:</line><line>τίπτέ με κεῖνος ἄνωγε μέγας θεός; αἰδέομαι δὲ</line><line>μίσγεσθ' ἀθανάτοισιν, ἔχω δ' ἄχε' ἄκριτα θυμῷ.</line><line>εἶμι μέν, οὐδ' ἅλιον ἔπος ἔσσεται ὅττί κεν εἴπῃ.</line><line>ὣς ἄρα φωνήσασα κάλυμμ' ἕλε δῖα θεάων</line><line>κυάνεον, τοῦ δ' οὔ τι μελάντερον ἔπλετο ἔσθος.</line><line>βῆ δ' ἰέναι, πρόσθεν δὲ ποδήνεμος ὠκέα Ἶρις</line><line>ἡγεῖτ': ἀμφὶ δ' ἄρα σφι λιάζετο κῦμα θαλάσσης.</line><line>ἀκτὴν δ' ἐξαναβᾶσαι ἐς οὐρανὸν ἀϊχθήτην,</line><line>εὗρον δ' εὐρύοπα Κρονίδην, περὶ δ' ἄλλοι ἅπαντες</line><line>εἵαθ' ὁμηγερέες μάκαρες θεοὶ αἰὲν ἐόντες.</line><line>ἣ δ' ἄρα πὰρ Διὶ πατρὶ καθέζετο, εἶξε δ' Ἀθήνη.</line><line>Ἥρη δὲ χρύσεον καλὸν δέπας ἐν χερὶ θῆκε</line><line>καί ῥ' εὔφρην' ἐπέεσσι: Θέτις δ' ὤρεξε πιοῦσα.</line><line>τοῖσι δὲ μύθων ἦρχε πατὴρ ἀνδρῶν τε θεῶν τε:</line><line>ἤλυθες Οὔλυμπον δὲ θεὰ Θέτι κηδομένη περ,</line><line>πένθος ἄλαστον ἔχουσα μετὰ φρεσίν: οἶδα καὶ αὐτός:</line><line>ἀλλὰ καὶ ὧς ἐρέω τοῦ σ' εἵνεκα δεῦρο κάλεσσα.</line><line>ἐννῆμαρ δὴ νεῖκος ἐν ἀθανάτοισιν ὄρωρεν</line><line>Ἕκτορος ἀμφὶ νέκυι καὶ Ἀχιλλῆϊ πτολιπόρθῳ:</line><line>κλέψαι δ' ὀτρύνουσιν ἐΰσκοπον ἀργεϊφόντην:</line><line>αὐτὰρ ἐγὼ τόδε κῦδος Ἀχιλλῆϊ προτιάπτω</line><line>αἰδῶ καὶ φιλότητα τεὴν μετόπισθε φυλάσσων.</line><line>αἶψα μάλ' ἐς στρατὸν ἐλθὲ καὶ υἱέϊ σῷ ἐπίτειλον:</line><line>σκύζεσθαί οἱ εἰπὲ θεούς, ἐμὲ δ' ἔξοχα πάντων</line><line>ἀθανάτων κεχολῶσθαι, ὅτι φρεσὶ μαινομένῃσιν</line><line>Ἕκτορ' ἔχει παρὰ νηυσὶ κορωνίσιν οὐδ' ἀπέλυσεν,</line><line>αἴ κέν πως ἐμέ τε δείσῃ ἀπό θ' Ἕκτορα λύσῃ.</line><line>αὐτὰρ ἐγὼ Πριάμῳ μεγαλήτορι Ἶριν ἐφήσω</line><line>λύσασθαι φίλον υἱὸν ἰόντ' ἐπὶ νῆας Ἀχαιῶν,</line><line>δῶρα δ' Ἀχιλλῆϊ φερέμεν, τά κε θυμὸν ἰήνῃ.</line><line>ὣς ἔφατ', οὐδ' ἀπίθησε θεὰ Θέτις ἀργυρόπεζα,</line><line>βῆ δὲ κατ' Οὐλύμποιο καρήνων ἀΐξασα,</line><line>ἷξεν δ' ἐς κλισίην οὗ υἱέος: ἔνθ' ἄρα τόν γε</line><line>εὗρ' ἁδινὰ στενάχοντα: φίλοι δ' ἀμφ' αὐτὸν ἑταῖροι</line><line>ἐσσυμένως ἐπένοντο καὶ ἐντύνοντο ἄριστον:</line><line>τοῖσι δ' ὄϊς λάσιος μέγας ἐν κλισίῃ ἱέρευτο.</line><line>ἣ δὲ μάλ' ἄγχ' αὐτοῖο καθέζετο πότνια μήτηρ,</line><line>χειρί τέ μιν κατέρεξεν ἔπος τ' ἔφατ' ἔκ τ' ὀνόμαζε:</line><line>τέκνον ἐμὸν τέο μέχρις ὀδυρόμενος καὶ ἀχεύων</line><line>σὴν ἔδεαι κραδίην μεμνημένος οὔτέ τι σίτου</line><line>οὔτ' εὐνῆς; ἀγαθὸν δὲ γυναικί περ ἐν φιλότητι</line><line>μίσγεσθ': οὐ γάρ μοι δηρὸν βέῃ, ἀλλά τοι ἤδη</line><line>ἄγχι παρέστηκεν θάνατος καὶ μοῖρα κραταιή.</line><line>ἀλλ' ἐμέθεν ξύνες ὦκα, Διὸς δέ τοι ἄγγελός εἰμι:</line><line>σκύζεσθαι σοί φησι θεούς, ἑὲ δ' ἔξοχα πάντων</line><line>ἀθανάτων κεχολῶσθαι, ὅτι φρεσὶ μαινομένῃσιν</line><line>Ἕκτορ' ἔχεις παρὰ νηυσὶ κορωνίσιν οὐδ' ἀπέλυσας.</line><line>ἀλλ' ἄγε δὴ λῦσον, νεκροῖο δὲ δέξαι ἄποινα.</line><line>τὴν δ' ἀπαμειβόμενος προσέφη πόδας ὠκὺς Ἀχιλλεύς:</line><line>τῇδ' εἴη: ὃς ἄποινα φέροι καὶ νεκρὸν ἄγοιτο,</line><line>εἰ δὴ πρόφρονι θυμῷ Ὀλύμπιος αὐτὸς ἀνώγει.</line><line>ὣς οἵ γ' ἐν νηῶν ἀγύρει μήτηρ τε καὶ υἱὸς</line><line>πολλὰ πρὸς ἀλλήλους ἔπεα πτερόεντ' ἀγόρευον.</line><line>Ἶριν δ' ὄτρυνε Κρονίδης εἰς Ἴλιον ἱρήν:</line><line>βάσκ' ἴθι Ἶρι ταχεῖα λιποῦσ' ἕδος Οὐλύμποιο</line><line>ἄγγειλον Πριάμῳ μεγαλήτορι Ἴλιον εἴσω</line><line>λύσασθαι φίλον υἱὸν ἰόντ' ἐπὶ νῆας Ἀχαιῶν,</line><line>δῶρα δ' Ἀχιλλῆϊ φερέμεν τά κε θυμὸν ἰήνῃ</line><line>οἶον, μὴ δέ τις ἄλλος ἅμα Τρώων ἴτω ἀνήρ.</line><line>κῆρύξ τίς οἱ ἕποιτο γεραίτερος, ὅς κ' ἰθύνοι</line><line>ἡμιόνους καὶ ἄμαξαν ἐΰτροχον, ἠδὲ καὶ αὖτις</line><line>νεκρὸν ἄγοι προτὶ ἄστυ, τὸν ἔκτανε δῖος Ἀχιλλεύς.</line><line>μὴ δέ τί οἱ θάνατος μελέτω φρεσὶ μὴ δέ τι τάρβος:</line><line>τοῖον γάρ οἱ πομπὸν ὀπάσσομεν ἀργεϊφόντην,</line><line>ὃς ἄξει εἷός κεν ἄγων Ἀχιλῆϊ πελάσσῃ.</line><line>αὐτὰρ ἐπὴν ἀγάγῃσιν ἔσω κλισίην Ἀχιλῆος,</line><line>οὔτ' αὐτὸς κτενέει ἀπό τ' ἄλλους πάντας ἐρύξει:</line><line>οὔτε γάρ ἐστ' ἄφρων οὔτ' ἄσκοπος οὔτ' ἀλιτήμων,</line><line>ἀλλὰ μάλ' ἐνδυκέως ἱκέτεω πεφιδήσεται ἀνδρός.</line><line>ὣς ἔφατ', ὦρτο δὲ Ἶρις ἀελλόπος ἀγγελέουσα.</line><line>ἷξεν δ' ἐς Πριάμοιο, κίχεν δ' ἐνοπήν τε γόον τε.</line><line>παῖδες μὲν πατέρ' ἀμφὶ καθήμενοι ἔνδοθεν αὐλῆς</line><line>δάκρυσιν εἵματ' ἔφυρον, ὃ δ' ἐν μέσσοισι γεραιὸς</line><line>ἐντυπὰς ἐν χλαίνῃ κεκαλυμμένος: ἀμφὶ δὲ πολλὴ</line><line>κόπρος ἔην κεφαλῇ τε καὶ αὐχένι τοῖο γέροντος</line><line>τήν ῥα κυλινδόμενος καταμήσατο χερσὶν ἑῇσι.</line><line>θυγατέρες δ' ἀνὰ δώματ' ἰδὲ νυοὶ ὠδύροντο</line><line>τῶν μιμνησκόμεναι οἳ δὴ πολέες τε καὶ ἐσθλοὶ</line><line>χερσὶν ὑπ' Ἀργείων κέατο ψυχὰς ὀλέσαντες.</line><line>στῆ δὲ παρὰ Πρίαμον Διὸς ἄγγελος, ἠδὲ προσηύδα</line><line>τυτθὸν φθεγξαμένη: τὸν δὲ τρόμος ἔλλαβε γυῖα:</line><line>θάρσει Δαρδανίδη Πρίαμε φρεσί, μὴ δέ τι τάρβει:</line><line>οὐ μὲν γάρ τοι ἐγὼ κακὸν ὀσσομένη τόδ' ἱκάνω</line><line>ἀλλ' ἀγαθὰ φρονέουσα: Διὸς δέ τοι ἄγγελός εἰμι,</line><line>ὅς σευ ἄνευθεν ἐὼν μέγα κήδεται ἠδ' ἐλεαίρει.</line><line>λύσασθαί σ' ἐκέλευσεν Ὀλύμπιος Ἕκτορα δῖον,</line><line>δῶρα δ' Ἀχιλλῆϊ φερέμεν τά κε θυμὸν ἰήνῃ</line><line>οἶον, μὴ δέ τις ἄλλος ἅμα Τρώων ἴτω ἀνήρ.</line><line>κῆρύξ τίς τοι ἕποιτο γεραίτερος, ὅς κ' ἰθύνοι</line><line>ἡμιόνους καὶ ἄμαξαν ἐΰτροχον, ἠδὲ καὶ αὖτις</line><line>νεκρὸν ἄγοι προτὶ ἄστυ, τὸν ἔκτανε δῖος Ἀχιλλεύς.</line><line>μὴ δέ τί τοι θάνατος μελέτω φρεσὶ μηδέ τι τάρβος:</line><line>τοῖος γάρ τοι πομπὸς ἅμ' ἕψεται ἀργεϊφόντης,</line><line>ὅς σ' ἄξει εἷός κεν ἄγων Ἀχιλῆϊ πελάσσῃ.</line><line>αὐτὰρ ἐπὴν ἀγάγῃσιν ἔσω κλισίην Ἀχιλῆος,</line><line>οὔτ' αὐτὸς κτενέει ἀπό τ' ἄλλους πάντας ἐρύξει:</line><line>οὔτε γάρ ἔστ' ἄφρων οὔτ' ἄσκοπος οὔτ' ἀλιτήμων,</line><line>ἀλλὰ μάλ' ἐνδυκέως ἱκέτεω πεφιδήσεται ἀνδρός.</line><line>ἣ μὲν ἄρ' ὣς εἰποῦσ' ἀπέβη πόδας ὠκέα Ἶρις,</line><line>αὐτὰρ ὅ γ' υἷας ἄμαξαν ἐΰτροχον ἡμιονείην</line><line>ὁπλίσαι ἠνώγει, πείρινθα δὲ δῆσαι ἐπ' αὐτῆς.</line><line>αὐτὸς δ' ἐς θάλαμον κατεβήσετο κηώεντα</line><line>κέδρινον ὑψόροφον, ὃς γλήνεα πολλὰ κεχάνδει:</line><line>ἐς δ' ἄλοχον Ἑκάβην ἐκαλέσσατο φώνησέν τε:</line><line>δαιμονίη Διόθεν μοι Ὀλύμπιος ἄγγελος ἦλθε</line><line>λύσασθαι φίλον υἱὸν ἰόντ' ἐπὶ νῆας Ἀχαιῶν,</line><line>δῶρα δ' Ἀχιλλῆϊ φερέμεν τά κε θυμὸν ἰήνῃ.</line><line>ἀλλ' ἄγε μοι τόδε εἰπὲ τί τοι φρεσὶν εἴδεται εἶναι;</line><line>αἰνῶς γάρ μ' αὐτόν γε μένος καὶ θυμὸς ἄνωγε</line><line>κεῖσ' ἰέναι ἐπὶ νῆας ἔσω στρατὸν εὐρὺν Ἀχαιῶν.</line><line>ὣς φάτο, κώκυσεν δὲ γυνὴ καὶ ἀμείβετο μύθῳ:</line><line>ὤ μοι πῇ δή τοι φρένες οἴχονθ', ᾗς τὸ πάρος περ</line><line>ἔκλε' ἐπ' ἀνθρώπους ξείνους ἠδ' οἷσιν ἀνάσσεις;</line><line>πῶς ἐθέλεις ἐπὶ νῆας Ἀχαιῶν ἐλθέμεν οἶος</line><line>ἀνδρὸς ἐς ὀφθαλμοὺς ὅς τοι πολέας τε καὶ ἐσθλοὺς</line><line>υἱέας ἐξενάριξε: σιδήρειόν νύ τοι ἦτορ.</line><line>εἰ γάρ σ' αἱρήσει καὶ ἐσόψεται ὀφθαλμοῖσιν</line><line>ὠμηστὴς καὶ ἄπιστος ἀνὴρ ὅ γε οὔ σ' ἐλεήσει,</line><line>οὐδέ τί σ' αἰδέσεται. νῦν δὲ κλαίωμεν ἄνευθεν</line><line>ἥμενοι ἐν μεγάρῳ: τῷ δ' ὥς ποθι Μοῖρα κραταιὴ</line><line>γιγνομένῳ ἐπένησε λίνῳ, ὅτε μιν τέκον αὐτή,</line><line>ἀργίποδας κύνας ἆσαι ἑῶν ἀπάνευθε τοκήων</line><line>ἀνδρὶ πάρα κρατερῷ, τοῦ ἐγὼ μέσον ἧπαρ ἔχοιμι</line><line>ἐσθέμεναι προσφῦσα: τότ' ἄντιτα ἔργα γένοιτο</line><line>παιδὸς ἐμοῦ, ἐπεὶ οὔ ἑ κακιζόμενόν γε κατέκτα,</line><line>ἀλλὰ πρὸ Τρώων καὶ Τρωϊάδων βαθυκόλπων</line><line>ἑσταότ' οὔτε φόβου μεμνημένον οὔτ' ἀλεωρῆς.</line><line>τὴν δ' αὖτε προσέειπε γέρων Πρίαμος θεοειδής:</line><line>μή μ' ἐθέλοντ' ἰέναι κατερύκανε, μὴ δέ μοι αὐτὴ</line><line>ὄρνις ἐνὶ μεγάροισι κακὸς πέλευ: οὐδέ με πείσεις.</line><line>εἰ μὲν γάρ τίς μ' ἄλλος ἐπιχθονίων ἐκέλευεν,</line><line>ἢ οἳ μάντιές εἰσι θυοσκόοι ἢ ἱερῆες,</line><line>ψεῦδός κεν φαῖμεν καὶ νοσφιζοίμεθα μᾶλλον:</line><line>νῦν δ', αὐτὸς γὰρ ἄκουσα θεοῦ καὶ ἐσέδρακον ἄντην,</line><line>εἶμι καὶ οὐχ ἅλιον ἔπος ἔσσεται. εἰ δέ μοι αἶσα</line><line>τεθνάμεναι παρὰ νηυσὶν Ἀχαιῶν χαλκοχιτώνων</line><line>βούλομαι: αὐτίκα γάρ με κατακτείνειεν Ἀχιλλεὺς</line><line>ἀγκὰς ἑλόντ' ἐμὸν υἱόν, ἐπὴν γόου ἐξ ἔρον εἵην.</line><line>ἦ καὶ φωριαμῶν ἐπιθήματα κάλ' ἀνέῳγεν:</line><line>ἔνθεν δώδεκα μὲν περικαλλέας ἔξελε πέπλους,</line><line>δώδεκα δ' ἁπλοΐδας χλαίνας, τόσσους δὲ τάπητας,</line><line>τόσσα δὲ φάρεα λευκά, τόσους δ' ἐπὶ τοῖσι χιτῶνας.</line><line>χρυσοῦ δὲ στήσας ἔφερεν δέκα πάντα τάλαντα,</line><line>ἐκ δὲ δύ' αἴθωνας τρίποδας, πίσυρας δὲ λέβητας,</line><line>ἐκ δὲ δέπας περικαλλές, ὅ οἱ Θρῇκες πόρον ἄνδρες</line><line>ἐξεσίην ἐλθόντι μέγα κτέρας: οὐδέ νυ τοῦ περ</line><line>φείσατ' ἐνὶ μεγάροις ὃ γέρων, περὶ δ' ἤθελε θυμῷ</line><line>λύσασθαι φίλον υἱόν. ὃ δὲ Τρῶας μὲν ἅπαντας</line><line>αἰθούσης ἀπέεργεν ἔπεσσ' αἰσχροῖσιν ἐνίσσων:</line><line>ἔρρετε λωβητῆρες ἐλεγχέες: οὔ νυ καὶ ὑμῖν</line><line>οἴκοι ἔνεστι γόος, ὅτι μ' ἤλθετε κηδήσοντες;</line><line>ἦ ὀνόσασθ' ὅτι μοι Κρονίδης Ζεὺς ἄλγε' ἔδωκε</line><line>παῖδ' ὀλέσαι τὸν ἄριστον; ἀτὰρ γνώσεσθε καὶ ὔμμες:</line><line>ῥηΐτεροι γὰρ μᾶλλον Ἀχαιοῖσιν δὴ ἔσεσθε</line><line>κείνου τεθνηῶτος ἐναιρέμεν. αὐτὰρ ἔγωγε</line><line>πρὶν ἀλαπαζομένην τε πόλιν κεραϊζομένην τε</line><line>ὀφθαλμοῖσιν ἰδεῖν βαίην δόμον Ἄϊδος εἴσω.</line><line>ἦ καὶ σκηπανίῳ δίεπ' ἀνέρας: οἳ δ' ἴσαν ἔξω</line><line>σπερχομένοιο γέροντος: ὃ δ' υἱάσιν οἷσιν ὁμόκλα</line><line>νεικείων Ἕλενόν τε Πάριν τ' Ἀγάθωνά τε δῖον</line><line>Πάμμονά τ' Ἀντίφονόν τε βοὴν ἀγαθόν τε Πολίτην</line><line>Δηΐφοβόν τε καὶ Ἱππόθοον καὶ δῖον Ἀγαυόν:</line><line>ἐννέα τοῖς ὃ γεραιὸς ὁμοκλήσας ἐκέλευε:</line><line>σπεύσατέ μοι κακὰ τέκνα κατηφόνες: αἴθ' ἅμα πάντες</line><line>Ἕκτορος ὠφέλετ' ἀντὶ θοῇς ἐπὶ νηυσὶ πεφάσθαι.</line><line>ὤ μοι ἐγὼ πανάποτμος, ἐπεὶ τέκον υἷας ἀρίστους</line><line>Τροίῃ ἐν εὐρείῃ, τῶν δ' οὔ τινά φημι λελεῖφθαι,</line><line>Μήστορά τ' ἀντίθεον καὶ Τρωΐλον ἱππιοχάρμην</line><line>Ἕκτορά θ', ὃς θεὸς ἔσκε μετ' ἀνδράσιν, οὐδὲ ἐῴκει</line><line>ἀνδρός γε θνητοῦ πάϊς ἔμμεναι ἀλλὰ θεοῖο.</line><line>τοὺς μὲν ἀπώλεσ' Ἄρης, τὰ δ' ἐλέγχεα πάντα λέλειπται</line><line>ψεῦσταί τ' ὀρχησταί τε χοροιτυπίῃσιν ἄριστοι</line><line>ἀρνῶν ἠδ' ἐρίφων ἐπιδήμιοι ἁρπακτῆρες.</line><line>οὐκ ἂν δή μοι ἄμαξαν ἐφοπλίσσαιτε τάχιστα,</line><line>ταῦτά τε πάντ' ἐπιθεῖτε, ἵνα πρήσσωμεν ὁδοῖο;</line><line>ὣς ἔφαθ', οἳ δ' ἄρα πατρὸς ὑποδείσαντες ὁμοκλὴν</line><line>ἐκ μὲν ἄμαξαν ἄειραν ἐΰτροχον ἡμιονείην</line><line>καλὴν πρωτοπαγέα, πείρινθα δὲ δῆσαν ἐπ' αὐτῆς,</line><line>κὰδ δ' ἀπὸ πασσαλόφι ζυγὸν ᾕρεον ἡμιόνειον</line><line>πύξινον ὀμφαλόεν εὖ οἰήκεσσιν ἀρηρός:</line><line>ἐκ δ' ἔφερον ζυγόδεσμον ἅμα ζυγῷ ἐννεάπηχυ.</line><line>καὶ τὸ μὲν εὖ κατέθηκαν ἐϋξέστῳ ἐπὶ ῥυμῷ</line><line>πέζῃ ἔπι πρώτῃ, ἐπὶ δὲ κρίκον ἕστορι βάλλον,</line><line>τρὶς δ' ἑκάτερθεν ἔδησαν ἐπ' ὀμφαλόν, αὐτὰρ ἔπειτα</line><line>ἑξείης κατέδησαν, ὑπὸ γλωχῖνα δ' ἔκαμψαν.</line><line>ἐκ θαλάμου δὲ φέροντες ἐϋξέστης ἐπ' ἀπήνης</line><line>νήεον Ἑκτορέης κεφαλῆς ἀπερείσι' ἄποινα,</line><line>ζεῦξαν δ' ἡμιόνους κρατερώνυχας ἐντεσιεργούς,</line><line>τούς ῥά ποτε Πριάμῳ Μυσοὶ δόσαν ἀγλαὰ δῶρα.</line><line>ἵππους δὲ Πριάμῳ ὕπαγον ζυγόν, οὓς ὃ γεραιὸς</line><line>αὐτὸς ἔχων ἀτίταλλεν ἐϋξέστῃ ἐπὶ φάτνῃ.</line><line>τὼ μὲν ζευγνύσθην ἐν δώμασιν ὑψηλοῖσι</line><line>κῆρυξ καὶ Πρίαμος πυκινὰ φρεσὶ μήδε' ἔχοντες:</line><line>ἀγχίμολον δέ σφ' ἦλθ' Ἑκάβη τετιηότι θυμῷ</line><line>οἶνον ἔχουσ' ἐν χειρὶ μελίφρονα δεξιτερῆφι</line><line>χρυσέῳ ἐν δέπαϊ, ὄφρα λείψαντε κιοίτην:</line><line>στῆ δ' ἵππων προπάροιθεν ἔπος τ' ἔφατ' ἔκ τ' ὀνόμαζε:</line><line>τῆ σπεῖσον Διὶ πατρί, καὶ εὔχεο οἴκαδ' ἱκέσθαι</line><line>ἂψ ἐκ δυσμενέων ἀνδρῶν, ἐπεὶ ἂρ σέ γε θυμὸς</line><line>ὀτρύνει ἐπὶ νῆας ἐμεῖο μὲν οὐκ ἐθελούσης.</line><line>ἀλλ' εὔχεο σύ γ' ἔπειτα κελαινεφέϊ Κρονίωνι</line><line>Ἰδαίῳ, ὅς τε Τροίην κατὰ πᾶσαν ὁρᾶται,</line><line>αἴτει δ' οἰωνὸν ταχὺν ἄγγελον, ὅς τέ οἱ αὐτῷ</line><line>φίλτατος οἰωνῶν, καί εὑ κράτος ἐστὶ μέγιστον,</line><line>δεξιόν, ὄφρά μιν αὐτὸς ἐν ὀφθαλμοῖσι νοήσας</line><line>τῷ πίσυνος ἐπὶ νῆας ἴῃς Δαναῶν ταχυπώλων.</line><line>εἰ δέ τοι οὐ δώσει ἑὸν ἄγγελον εὐρύοπα Ζεύς,</line><line>οὐκ ἂν ἔγωγέ σ' ἔπειτα ἐποτρύνουσα κελοίμην</line><line>νῆας ἐπ' Ἀργείων ἰέναι μάλα περ μεμαῶτα.</line><line>τὴν δ' ἀπαμειβόμενος προσέφη Πρίαμος θεοειδής:</line><line>ὦ γύναι οὐ μέν τοι τόδ' ἐφιεμένῃ ἀπιθήσω.</line><line>ἐσθλὸν γὰρ Διὶ χεῖρας ἀνασχέμεν αἴ κ' ἐλεήσῃ.</line><line>ἦ ῥα καὶ ἀμφίπολον ταμίην ὄτρυν' ὃ γεραιὸς</line><line>χερσὶν ὕδωρ ἐπιχεῦαι ἀκήρατον: ἣ δὲ παρέστη</line><line>χέρνιβον ἀμφίπολος πρόχοόν θ' ἅμα χερσὶν ἔχουσα.</line><line>νιψάμενος δὲ κύπελλον ἐδέξατο ἧς ἀλόχοιο:</line><line>εὔχετ' ἔπειτα στὰς μέσῳ ἕρκεϊ, λεῖβε δὲ οἶνον</line><line>οὐρανὸν εἰσανιδών, καὶ φωνήσας ἔπος ηὔδα:</line><line>Ζεῦ πάτερ Ἴδηθεν μεδέων κύδιστε μέγιστε</line><line>δός μ' ἐς Ἀχιλλῆος φίλον ἐλθεῖν ἠδ' ἐλεεινόν,</line><line>πέμψον δ' οἰωνὸν ταχὺν ἄγγελον, ὅς τε σοὶ αὐτῷ</line><line>φίλτατος οἰωνῶν, καί εὑ κράτος ἐστὶ μέγιστον,</line><line>δεξιόν, ὄφρά μιν αὐτὸς ἐν ὀφθαλμοῖσι νοήσας</line><line>τῷ πίσυνος ἐπὶ νῆας ἴω Δαναῶν ταχυπώλων.</line><line>ὣς ἔφατ' εὐχόμενος, τοῦ δ' ἔκλυε μητίετα Ζεὺς</line><line>αὐτίκα δ' αἰετὸν ἧκε τελειότατον πετεηνῶν</line><line>μόρφνον θηρητῆρ' ὃν καὶ περκνὸν καλέουσιν.</line><line>ὅσση δ' ὑψορόφοιο θύρη θαλάμοιο τέτυκται</line><line>ἀνέρος ἀφνειοῖο ἐῢ κληῗσ' ἀραρυῖα,</line><line>τόσσ' ἄρα τοῦ ἑκάτερθεν ἔσαν πτερά: εἴσατο δέ σφι</line><line>δεξιὸς ἀΐξας διὰ ἄστεος: οἳ δὲ ἰδόντες</line><line>γήθησαν, καὶ πᾶσιν ἐνὶ φρεσὶ θυμὸς ἰάνθη.</line><line>σπερχόμενος δ' ὃ γεραιὸς ἑοῦ ἐπεβήσετο δίφρου,</line><line>ἐκ δ' ἔλασε προθύροιο καὶ αἰθούσης ἐριδούπου.</line><line>πρόσθε μὲν ἡμίονοι ἕλκον τετράκυκλον ἀπήνην,</line><line>τὰς Ἰδαῖος ἔλαυνε δαΐφρων: αὐτὰρ ὄπισθεν</line><line>ἵπποι, τοὺς ὃ γέρων ἐφέπων μάστιγι κέλευε</line><line>καρπαλίμως κατὰ ἄστυ: φίλοι δ' ἅμα πάντες ἕποντο</line><line>πόλλ' ὀλοφυρόμενοι ὡς εἰ θάνατον δὲ κιόντα.</line><line>οἳ δ' ἐπεὶ οὖν πόλιος κατέβαν, πεδίον δ' ἀφίκοντο,</line><line>οἳ μὲν ἄρ' ἄψορροι προτὶ Ἴλιον ἀπονέοντο</line><line>παῖδες καὶ γαμβροί, τὼ δ' οὐ λάθον εὐρύοπα Ζῆν</line><line>ἐς πεδίον προφανέντε: ἰδὼν δ' ἐλέησε γέροντα,</line><line>αἶψα δ' ἄρ' Ἑρμείαν υἱὸν φίλον ἀντίον ηὔδα:</line><line>Ἑρμεία, σοὶ γάρ τε μάλιστά γε φίλτατόν ἐστιν</line><line>ἀνδρὶ ἑταιρίσσαι, καί τ' ἔκλυες ᾧ κ' ἐθέλῃσθα,</line><line>βάσκ' ἴθι καὶ Πρίαμον κοίλας ἐπὶ νῆας Ἀχαιῶν</line><line>ὣς ἄγαγ', ὡς μήτ' ἄρ τις ἴδῃ μήτ' ἄρ τε νοήσῃ</line><line>τῶν ἄλλων Δαναῶν, πρὶν Πηλεΐωνα δ' ἱκέσθαι.</line><line>ὣς ἔφατ', οὐδ' ἀπίθησε διάκτορος ἀργεϊφόντης.</line><line>αὐτίκ' ἔπειθ' ὑπὸ ποσσὶν ἐδήσατο καλὰ πέδιλα</line><line>ἀμβρόσια χρύσεια, τά μιν φέρον ἠμὲν ἐφ' ὑγρὴν</line><line>ἠδ' ἐπ' ἀπείρονα γαῖαν ἅμα πνοιῇς ἀνέμοιο:</line><line>εἵλετο δὲ ῥάβδον, τῇ τ' ἀνδρῶν ὄμματα θέλγει</line><line>ὧν ἐθέλει, τοὺς δ' αὖτε καὶ ὑπνώοντας ἐγείρει:</line><line>τὴν μετὰ χερσὶν ἔχων πέτετο κρατὺς ἀργεϊφόντης.</line><line>αἶψα δ' ἄρα Τροίην τε καὶ Ἑλλήσποντον ἵκανε,</line><line>βῆ δ' ἰέναι κούρῳ αἰσυμνητῆρι ἐοικὼς</line><line>πρῶτον ὑπηνήτῃ, τοῦ περ χαριεστάτη ἥβη.</line><line>οἳ δ' ἐπεὶ οὖν μέγα σῆμα παρὲξ Ἴλοιο ἔλασσαν,</line><line>στῆσαν ἄρ' ἡμιόνους τε καὶ ἵππους ὄφρα πίοιεν</line><line>ἐν ποταμῷ: δὴ γὰρ καὶ ἐπὶ κνέφας ἤλυθε γαῖαν.</line><line>τὸν δ' ἐξ ἀγχιμόλοιο ἰδὼν ἐφράσσατο κῆρυξ</line><line>Ἑρμείαν, ποτὶ δὲ Πρίαμον φάτο φώνησέν τε:</line><line>φράζεο Δαρδανίδη: φραδέος νόου ἔργα τέτυκται.</line><line>ἄνδρ' ὁρόω, τάχα δ' ἄμμε διαρραίσεσθαι ὀΐω.</line><line>ἀλλ' ἄγε δὴ φεύγωμεν ἐφ' ἵππων, ἤ μιν ἔπειτα</line><line>γούνων ἁψάμενοι λιτανεύσομεν αἴ κ' ἐλεήσῃ.</line><line>ὣς φάτο, σὺν δὲ γέροντι νόος χύτο, δείδιε δ' αἰνῶς,</line><line>ὀρθαὶ δὲ τρίχες ἔσταν ἐνὶ γναμπτοῖσι μέλεσσι,</line><line>στῆ δὲ ταφών: αὐτὸς δ' ἐριούνιος ἐγγύθεν ἐλθὼν</line><line>χεῖρα γέροντος ἑλὼν ἐξείρετο καὶ προσέειπε:</line><line>πῇ πάτερ ὧδ' ἵππους τε καὶ ἡμιόνους ἰθύνεις</line><line>νύκτα δι' ἀμβροσίην, ὅτε θ' εὕδουσι βροτοὶ ἄλλοι;</line><line>οὐδὲ σύ γ' ἔδεισας μένεα πνείοντας Ἀχαιούς,</line><line>οἵ τοι δυσμενέες καὶ ἀνάρσιοι ἐγγὺς ἔασι;</line><line>τῶν εἴ τίς σε ἴδοιτο θοὴν διὰ νύκτα μέλαιναν</line><line>τοσσάδ' ὀνείατ' ἄγοντα, τίς ἂν δή τοι νόος εἴη;</line><line>οὔτ' αὐτὸς νέος ἐσσί, γέρων δέ τοι οὗτος ὀπηδεῖ,</line><line>ἄνδρ' ἀπαμύνασθαι, ὅτε τις πρότερος χαλεπήνῃ.</line><line>ἀλλ' ἐγὼ οὐδέν σε ῥέξω κακά, καὶ δέ κεν ἄλλον</line><line>σεῦ ἀπαλεξήσαιμι: φίλῳ δέ σε πατρὶ ἐΐσκω.</line><line>τὸν δ' ἠμείβετ' ἔπειτα γέρων Πρίαμος θεοειδής:</line><line>οὕτω πῃ τάδε γ' ἐστὶ φίλον τέκος ὡς ἀγορεύεις.</line><line>ἀλλ' ἔτι τις καὶ ἐμεῖο θεῶν ὑπερέσχεθε χεῖρα,</line><line>ὅς μοι τοιόνδ' ἧκεν ὁδοιπόρον ἀντιβολῆσαι</line><line>αἴσιον, οἷος δὴ σὺ δέμας καὶ εἶδος ἀγητός,</line><line>πέπνυσαί τε νόῳ, μακάρων δ' ἔξεσσι τοκήων.</line><line>τὸν δ' αὖτε προσέειπε διάκτορος ἀργεϊφόντης:</line><line>ναὶ δὴ ταῦτά γε πάντα γέρον κατὰ μοῖραν ἔειπες.</line><line>ἀλλ' ἄγε μοι τόδε εἰπὲ καὶ ἀτρεκέως κατάλεξον,</line><line>ἠέ πῃ ἐκπέμπεις κειμήλια πολλὰ καὶ ἐσθλὰ</line><line>ἄνδρας ἐς ἀλλοδαποὺς ἵνα περ τάδε τοι σόα μίμνῃ,</line><line>ἦ ἤδη πάντες καταλείπετε Ἴλιον ἱρὴν</line><line>δειδιότες: τοῖος γὰρ ἀνὴρ ὤριστος ὄλωλε</line><line>σὸς πάϊς: οὐ μὲν γάρ τι μάχης ἐπιδεύετ' Ἀχαιῶν.</line><line>τὸν δ' ἠμείβετ' ἔπειτα γέρων Πρίαμος θεοειδής:</line><line>τίς δὲ σύ ἐσσι φέριστε τέων δ' ἔξεσσι τοκήων;</line><line>ὥς μοι καλὰ τὸν οἶτον ἀπότμου παιδὸς ἔνισπες.</line><line>τὸν δ' αὖτε προσέειπε διάκτορος ἀργεϊφόντης:</line><line>πειρᾷ ἐμεῖο γεραιὲ καὶ εἴρεαι Ἕκτορα δῖον.</line><line>τὸν μὲν ἐγὼ μάλα πολλὰ μάχῃ ἔνι κυδιανείρῃ</line><line>ὀφθαλμοῖσιν ὄπωπα, καὶ εὖτ' ἐπὶ νηυσὶν ἐλάσσας</line><line>Ἀργείους κτείνεσκε δαΐζων ὀξέϊ χαλκῷ:</line><line>ἡμεῖς δ' ἑσταότες θαυμάζομεν: οὐ γὰρ Ἀχιλλεὺς</line><line>εἴα μάρνασθαι κεχολωμένος Ἀτρεΐωνι.</line><line>τοῦ γὰρ ἐγὼ θεράπων, μία δ' ἤγαγε νηῦς εὐεργής:</line><line>Μυρμιδόνων δ' ἔξειμι, πατὴρ δέ μοί ἐστι Πολύκτωρ.</line><line>ἀφνειὸς μὲν ὅ γ' ἐστί, γέρων δὲ δὴ ὡς σύ περ ὧδε,</line><line>ἓξ δέ οἱ υἷες ἔασιν, ἐγὼ δέ οἱ ἕβδομός εἰμι:</line><line>τῶν μέτα παλλόμενος κλήρῳ λάχον ἐνθάδ' ἕπεσθαι.</line><line>νῦν δ' ἦλθον πεδίον δ' ἀπὸ νηῶν: ἠῶθεν γὰρ</line><line>θήσονται περὶ ἄστυ μάχην ἑλίκωπες Ἀχαιοί.</line><line>ἀσχαλόωσι γὰρ οἵδε καθήμενοι, οὐδὲ δύνανται</line><line>ἴσχειν ἐσσυμένους πολέμου βασιλῆες Ἀχαιῶν.</line><line>τὸν δ' ἠμείβετ' ἔπειτα γέρων Πρίαμος θεοειδής:</line><line>εἰ μὲν δὴ θεράπων Πηληϊάδεω Ἀχιλῆος</line><line>εἴς, ἄγε δή μοι πᾶσαν ἀληθείην κατάλεξον,</line><line>ἢ ἔτι πὰρ νήεσσιν ἐμὸς πάϊς, ἦέ μιν ἤδη</line><line>ᾗσι κυσὶν μελεϊστὶ ταμὼν προύθηκεν Ἀχιλλεύς.</line><line>τὸν δ' αὖτε προσέειπε διάκτορος ἀργεϊφόντης:</line><line>ὦ γέρον οὔ πω τόν γε κύνες φάγον οὐδ' οἰωνοί,</line><line>ἀλλ' ἔτι κεῖνος κεῖται Ἀχιλλῆος παρὰ νηῒ</line><line>αὔτως ἐν κλισίῃσι: δυωδεκάτη δέ οἱ ἠὼς</line><line>κειμένῳ, οὐδέ τί οἱ χρὼς σήπεται, οὐδέ μιν εὐλαὶ</line><line>ἔσθουσ', αἵ ῥά τε φῶτας ἀρηϊφάτους κατέδουσιν.</line><line>ἦ μέν μιν περὶ σῆμα ἑοῦ ἑτάροιο φίλοιο</line><line>ἕλκει ἀκηδέστως ἠὼς ὅτε δῖα φανήῃ,</line><line>οὐδέ μιν αἰσχύνει: θηοῖό κεν αὐτὸς ἐπελθὼν</line><line>οἷον ἐερσήεις κεῖται, περὶ δ' αἷμα νένιπται,</line><line>οὐδέ ποθι μιαρός: σὺν δ' ἕλκεα πάντα μέμυκεν</line><line>ὅσσ' ἐτύπη: πολέες γὰρ ἐν αὐτῷ χαλκὸν ἔλασσαν.</line><line>ὥς τοι κήδονται μάκαρες θεοὶ υἷος ἑῆος</line><line>καὶ νέκυός περ ἐόντος, ἐπεί σφι φίλος περὶ κῆρι.</line><line>ὣς φάτο, γήθησεν δ' ὃ γέρων, καὶ ἀμείβετο μύθῳ:</line><line>ὦ τέκος, ἦ ῥ' ἀγαθὸν καὶ ἐναίσιμα δῶρα διδοῦναι</line><line>ἀθανάτοις, ἐπεὶ οὔ ποτ' ἐμὸς πάϊς, εἴ ποτ' ἔην γε,</line><line>λήθετ' ἐνὶ μεγάροισι θεῶν οἳ Ὄλυμπον ἔχουσι:</line><line>τώ οἱ ἀπεμνήσαντο καὶ ἐν θανάτοιό περ αἴσῃ.</line><line>ἀλλ' ἄγε δὴ τόδε δέξαι ἐμεῦ πάρα καλὸν ἄλεισον,</line><line>αὐτόν τε ῥῦσαι, πέμψον δέ με σύν γε θεοῖσιν,</line><line>ὄφρά κεν ἐς κλισίην Πηληϊάδεω ἀφίκωμαι.</line><line>τὸν δ' αὖτε προσέειπε διάκτορος ἀργεϊφόντης:</line><line>πειρᾷ ἐμεῖο γεραιὲ νεωτέρου, οὐδέ με πείσεις,</line><line>ὅς με κέλῃ σέο δῶρα παρὲξ Ἀχιλῆα δέχεσθαι.</line><line>τὸν μὲν ἐγὼ δείδοικα καὶ αἰδέομαι περὶ κῆρι</line><line>συλεύειν, μή μοί τι κακὸν μετόπισθε γένηται.</line><line>σοὶ δ' ἂν ἐγὼ πομπὸς καί κε κλυτὸν Ἄργος ἱκοίμην,</line><line>ἐνδυκέως ἐν νηῒ θοῇ ἢ πεζὸς ὁμαρτέων:</line><line>οὐκ ἄν τίς τοι πομπὸν ὀνοσσάμενος μαχέσαιτο.</line><line>ἦ καὶ ἀναΐξας ἐριούνιος ἅρμα καὶ ἵππους</line><line>καρπαλίμως μάστιγα καὶ ἡνία λάζετο χερσίν,</line><line>ἐν δ' ἔπνευσ' ἵπποισι καὶ ἡμιόνοις μένος ἠΰ.</line><line>ἀλλ' ὅτε δὴ πύργους τε νεῶν καὶ τάφρον ἵκοντο,</line><line>οἳ δὲ νέον περὶ δόρπα φυλακτῆρες πονέοντο,</line><line>τοῖσι δ' ἐφ' ὕπνον ἔχευε διάκτορος ἀργεϊφόντης</line><line>πᾶσιν, ἄφαρ δ' ὤϊξε πύλας καὶ ἀπῶσεν ὀχῆας,</line><line>ἐς δ' ἄγαγε Πρίαμόν τε καὶ ἀγλαὰ δῶρ' ἐπ' ἀπήνης.</line><line>ἀλλ' ὅτε δὴ κλισίην Πηληϊάδεω ἀφίκοντο</line><line>ὑψηλήν, τὴν Μυρμιδόνες ποίησαν ἄνακτι</line><line>δοῦρ' ἐλάτης κέρσαντες: ἀτὰρ καθύπερθεν ἔρεψαν</line><line>λαχνήεντ' ὄροφον λειμωνόθεν ἀμήσαντες:</line><line>ἀμφὶ δέ οἱ μεγάλην αὐλὴν ποίησαν ἄνακτι</line><line>σταυροῖσιν πυκινοῖσι: θύρην δ' ἔχε μοῦνος ἐπιβλὴς</line><line>εἰλάτινος, τὸν τρεῖς μὲν ἐπιρρήσσεσκον Ἀχαιοί,</line><line>τρεῖς δ' ἀναοίγεσκον μεγάλην κληῗδα θυράων</line><line>τῶν ἄλλων: Ἀχιλεὺς δ' ἄρ' ἐπιρρήσσεσκε καὶ οἶος:</line><line>δή ῥα τόθ' Ἑρμείας ἐριούνιος ᾦξε γέροντι,</line><line>ἐς δ' ἄγαγε κλυτὰ δῶρα ποδώκεϊ Πηλεΐωνι,</line><line>ἐξ ἵππων δ' ἀπέβαινεν ἐπὶ χθόνα φώνησέν τε:</line><line>ὦ γέρον ἤτοι ἐγὼ θεὸς ἄμβροτος εἰλήλουθα</line><line>Ἑρμείας: σοὶ γάρ με πατὴρ ἅμα πομπὸν ὄπασσεν.</line><line>ἀλλ' ἤτοι μὲν ἐγὼ πάλιν εἴσομαι, οὐδ' Ἀχιλῆος</line><line>ὀφθαλμοὺς εἴσειμι: νεμεσσητὸν δέ κεν εἴη</line><line>ἀθάνατον θεὸν ὧδε βροτοὺς ἀγαπαζέμεν ἄντην:</line><line>τύνη δ' εἰσελθὼν λαβὲ γούνατα Πηλεΐωνος,</line><line>καί μιν ὑπὲρ πατρὸς καὶ μητέρος ἠϋκόμοιο</line><line>λίσσεο καὶ τέκεος, ἵνα οἱ σὺν θυμὸν ὀρίνῃς.</line><line>ὣς ἄρα φωνήσας ἀπέβη πρὸς μακρὸν Ὄλυμπον</line><line>Ἑρμείας: Πρίαμος δ' ἐξ ἵππων ἆλτο χαμᾶζε,</line><line>Ἰδαῖον δὲ κατ' αὖθι λίπεν: ὃ δὲ μίμνεν ἐρύκων</line><line>ἵππους ἡμιόνους τε: γέρων δ' ἰθὺς κίεν οἴκου,</line><line>τῇ ῥ' Ἀχιλεὺς ἵζεσκε Διῒ φίλος: ἐν δέ μιν αὐτὸν</line><line>εὗρ', ἕταροι δ' ἀπάνευθε καθήατο: τὼ δὲ δύ' οἴω</line><line>ἥρως Αὐτομέδων τε καὶ Ἄλκιμος ὄζος Ἄρηος</line><line>ποίπνυον παρεόντε: νέον δ' ἀπέληγεν ἐδωδῆς</line><line>ἔσθων καὶ πίνων: ἔτι καὶ παρέκειτο τράπεζα.</line><line>τοὺς δ' ἔλαθ' εἰσελθὼν Πρίαμος μέγας, ἄγχι δ' ἄρα στὰς</line><line>χερσὶν Ἀχιλλῆος λάβε γούνατα καὶ κύσε χεῖρας</line><line>δεινὰς ἀνδροφόνους, αἵ οἱ πολέας κτάνον υἷας.</line><line>ὡς δ' ὅτ' ἂν ἄνδρ' ἄτη πυκινὴ λάβῃ, ὅς τ' ἐνὶ πάτρῃ</line><line>φῶτα κατακτείνας ἄλλων ἐξίκετο δῆμον</line><line>ἀνδρὸς ἐς ἀφνειοῦ, θάμβος δ' ἔχει εἰσορόωντας,</line><line>ὣς Ἀχιλεὺς θάμβησεν ἰδὼν Πρίαμον θεοειδέα:</line><line>θάμβησαν δὲ καὶ ἄλλοι, ἐς ἀλλήλους δὲ ἴδοντο.</line><line>τὸν καὶ λισσόμενος Πρίαμος πρὸς μῦθον ἔειπε:</line><line>μνῆσαι πατρὸς σοῖο θεοῖς ἐπιείκελ' Ἀχιλλεῦ,</line><line>τηλίκου ὥς περ ἐγών, ὀλοῷ ἐπὶ γήραος οὐδῷ:</line><line>καὶ μέν που κεῖνον περιναιέται ἀμφὶς ἐόντες</line><line>τείρουσ', οὐδέ τίς ἐστιν ἀρὴν καὶ λοιγὸν ἀμῦναι.</line><line>ἀλλ' ἤτοι κεῖνός γε σέθεν ζώοντος ἀκούων</line><line>χαίρει τ' ἐν θυμῷ, ἐπί τ' ἔλπεται ἤματα πάντα</line><line>ὄψεσθαι φίλον υἱὸν ἀπὸ Τροίηθεν ἰόντα:</line><line>αὐτὰρ ἐγὼ πανάποτμος, ἐπεὶ τέκον υἷας ἀρίστους</line><line>Τροίῃ ἐν εὐρείῃ, τῶν δ' οὔ τινά φημι λελεῖφθαι.</line><line>πεντήκοντά μοι ἦσαν ὅτ' ἤλυθον υἷες Ἀχαιῶν:</line><line>ἐννεακαίδεκα μέν μοι ἰῆς ἐκ νηδύος ἦσαν,</line><line>τοὺς δ' ἄλλους μοι ἔτικτον ἐνὶ μεγάροισι γυναῖκες.</line><line>τῶν μὲν πολλῶν θοῦρος Ἄρης ὑπὸ γούνατ' ἔλυσεν:</line><line>ὃς δέ μοι οἶος ἔην, εἴρυτο δὲ ἄστυ καὶ αὐτούς,</line><line>τὸν σὺ πρῴην κτεῖνας ἀμυνόμενον περὶ πάτρης</line><line>Ἕκτορα: τοῦ νῦν εἵνεχ' ἱκάνω νῆας Ἀχαιῶν</line><line>λυσόμενος παρὰ σεῖο, φέρω δ' ἀπερείσι' ἄποινα.</line><line>ἀλλ' αἰδεῖο θεοὺς Ἀχιλεῦ, αὐτόν τ' ἐλέησον</line><line>μνησάμενος σοῦ πατρός: ἐγὼ δ' ἐλεεινότερός περ,</line><line>ἔτλην δ' οἷ' οὔ πώ τις ἐπιχθόνιος βροτὸς ἄλλος,</line><line>ἀνδρὸς παιδοφόνοιο ποτὶ στόμα χεῖρ' ὀρέγεσθαι.</line><line>ὣς φάτο, τῷ δ' ἄρα πατρὸς ὑφ' ἵμερον ὦρσε γόοιο:</line><line>ἁψάμενος δ' ἄρα χειρὸς ἀπώσατο ἦκα γέροντα.</line><line>τὼ δὲ μνησαμένω ὃ μὲν Ἕκτορος ἀνδροφόνοιο</line><line>κλαῖ' ἁδινὰ προπάροιθε ποδῶν Ἀχιλῆος ἐλυσθείς,</line><line>αὐτὰρ Ἀχιλλεὺς κλαῖεν ἑὸν πατέρ', ἄλλοτε δ' αὖτε</line><line>Πάτροκλον: τῶν δὲ στοναχὴ κατὰ δώματ' ὀρώρει.</line><line>αὐτὰρ ἐπεί ῥα γόοιο τετάρπετο δῖος Ἀχιλλεύς,</line><line>καί οἱ ἀπὸ πραπίδων ἦλθ' ἵμερος ἠδ' ἀπὸ γυίων,</line><line>αὐτίκ' ἀπὸ θρόνου ὦρτο, γέροντα δὲ χειρὸς ἀνίστη</line><line>οἰκτίρων πολιόν τε κάρη πολιόν τε γένειον,</line><line>καί μιν φωνήσας ἔπεα πτερόεντα προσηύδα:</line><line>ἆ δείλ', ἦ δὴ πολλὰ κάκ' ἄνσχεο σὸν κατὰ θυμόν.</line><line>πῶς ἔτλης ἐπὶ νῆας Ἀχαιῶν ἐλθέμεν οἶος</line><line>ἀνδρὸς ἐς ὀφθαλμοὺς ὅς τοι πολέας τε καὶ ἐσθλοὺς</line><line>υἱέας ἐξενάριξα; σιδήρειόν νύ τοι ἦτορ.</line><line>ἀλλ' ἄγε δὴ κατ' ἄρ' ἕζευ ἐπὶ θρόνου, ἄλγεα δ' ἔμπης</line><line>ἐν θυμῷ κατακεῖσθαι ἐάσομεν ἀχνύμενοί περ:</line><line>οὐ γάρ τις πρῆξις πέλεται κρυεροῖο γόοιο:</line><line>ὡς γὰρ ἐπεκλώσαντο θεοὶ δειλοῖσι βροτοῖσι</line><line>ζώειν ἀχνυμένοις: αὐτοὶ δέ τ' ἀκηδέες εἰσί.</line><line>δοιοὶ γάρ τε πίθοι κατακείαται ἐν Διὸς οὔδει</line><line>δώρων οἷα δίδωσι κακῶν, ἕτερος δὲ ἑάων:</line><line>ᾧ μέν κ' ἀμμίξας δώῃ Ζεὺς τερπικέραυνος,</line><line>ἄλλοτε μέν τε κακῷ ὅ γε κύρεται, ἄλλοτε δ' ἐσθλῷ:</line><line>ᾧ δέ κε τῶν λυγρῶν δώῃ, λωβητὸν ἔθηκε,</line><line>καί ἑ κακὴ βούβρωστις ἐπὶ χθόνα δῖαν ἐλαύνει,</line><line>φοιτᾷ δ' οὔτε θεοῖσι τετιμένος οὔτε βροτοῖσιν.</line><line>ὣς μὲν καὶ Πηλῆϊ θεοὶ δόσαν ἀγλαὰ δῶρα</line><line>ἐκ γενετῆς: πάντας γὰρ ἐπ' ἀνθρώπους ἐκέκαστο</line><line>ὄλβῳ τε πλούτῳ τε, ἄνασσε δὲ Μυρμιδόνεσσι,</line><line>καί οἱ θνητῷ ἐόντι θεὰν ποίησαν ἄκοιτιν.</line><line>ἀλλ' ἐπὶ καὶ τῷ θῆκε θεὸς κακόν, ὅττί οἱ οὔ τι</line><line>παίδων ἐν μεγάροισι γονὴ γένετο κρειόντων,</line><line>ἀλλ' ἕνα παῖδα τέκεν παναώριον: οὐδέ νυ τόν γε</line><line>γηράσκοντα κομίζω, ἐπεὶ μάλα τηλόθι πάτρης</line><line>ἧμαι ἐνὶ Τροίῃ, σέ τε κήδων ἠδὲ σὰ τέκνα.</line><line>καὶ σὲ γέρον τὸ πρὶν μὲν ἀκούομεν ὄλβιον εἶναι:</line><line>ὅσσον Λέσβος ἄνω Μάκαρος ἕδος ἐντὸς ἐέργει</line><line>καὶ Φρυγίη καθύπερθε καὶ Ἑλλήσποντος ἀπείρων,</line><line>τῶν σε γέρον πλούτῳ τε καὶ υἱάσι φασὶ κεκάσθαι.</line><line>αὐτὰρ ἐπεί τοι πῆμα τόδ' ἤγαγον Οὐρανίωνες</line><line>αἰεί τοι περὶ ἄστυ μάχαι τ' ἀνδροκτασίαι τε.</line><line>ἄνσχεο, μὴ δ' ἀλίαστον ὀδύρεο σὸν κατὰ θυμόν:</line><line>οὐ γάρ τι πρήξεις ἀκαχήμενος υἷος ἑῆος,</line><line>οὐδέ μιν ἀνστήσεις, πρὶν καὶ κακὸν ἄλλο πάθῃσθα.</line><line>τὸν δ' ἠμείβετ' ἔπειτα γέρων Πρίαμος θεοειδής:</line><line>μή πω μ' ἐς θρόνον ἵζε διοτρεφὲς ὄφρά κεν Ἕκτωρ</line><line>κεῖται ἐνὶ κλισίῃσιν ἀκηδής, ἀλλὰ τάχιστα</line><line>λῦσον ἵν' ὀφθαλμοῖσιν ἴδω: σὺ δὲ δέξαι ἄποινα</line><line>πολλά, τά τοι φέρομεν: σὺ δὲ τῶνδ' ἀπόναιο, καὶ ἔλθοις</line><line>σὴν ἐς πατρίδα γαῖαν, ἐπεί με πρῶτον ἔασας</line><line>αὐτόν τε ζώειν καὶ ὁρᾶν φάος ἠελίοιο.</line><line>τὸν δ' ἄρ' ὑπόδρα ἰδὼν προσέφη πόδας ὠκὺς Ἀχιλλεύς:</line><line>μηκέτι νῦν μ' ἐρέθιζε γέρον: νοέω δὲ καὶ αὐτὸς</line><line>Ἕκτορά τοι λῦσαι, Διόθεν δέ μοι ἄγγελος ἦλθε</line><line>μήτηρ, ἥ μ' ἔτεκεν, θυγάτηρ ἁλίοιο γέροντος.</line><line>καὶ δέ σε γιγνώσκω Πρίαμε φρεσίν, οὐδέ με λήθεις,</line><line>ὅττι θεῶν τίς σ' ἦγε θοὰς ἐπὶ νῆας Ἀχαιῶν.</line><line>οὐ γάρ κε τλαίη βροτὸς ἐλθέμεν, οὐδὲ μάλ' ἡβῶν,</line><line>ἐς στρατόν: οὐδὲ γὰρ ἂν φυλάκους λάθοι, οὐδέ κ' ὀχῆα</line><line>ῥεῖα μετοχλίσσειε θυράων ἡμετεράων.</line><line>τὼ νῦν μή μοι μᾶλλον ἐν ἄλγεσι θυμὸν ὀρίνῃς,</line><line>μή σε γέρον οὐδ' αὐτὸν ἐνὶ κλισίῃσιν ἐάσω</line><line>καὶ ἱκέτην περ ἐόντα, Διὸς δ' ἀλίτωμαι ἐφετμάς.</line><line>ὣς ἔφατ', ἔδεισεν δ' ὃ γέρων καὶ ἐπείθετο μύθῳ.</line><line>Πηλεΐδης δ' οἴκοιο λέων ὣς ἆλτο θύραζε</line><line>οὐκ οἶος, ἅμα τῷ γε δύω θεράποντες ἕποντο</line><line>ἥρως Αὐτομέδων ἠδ' Ἄλκιμος, οὕς ῥα μάλιστα</line><line>τῖ' Ἀχιλεὺς ἑτάρων μετὰ Πάτροκλόν γε θανόντα,</line><line>οἳ τόθ' ὑπὸ ζυγόφιν λύον ἵππους ἡμιόνους τε,</line><line>ἐς δ' ἄγαγον κήρυκα καλήτορα τοῖο γέροντος,</line><line>κὰδ δ' ἐπὶ δίφρου εἷσαν: ἐϋξέστου δ' ἀπ' ἀπήνης</line><line>ᾕρεον Ἑκτορέης κεφαλῆς ἀπερείσι' ἄποινα.</line><line>κὰδ δ' ἔλιπον δύο φάρε' ἐΰννητόν τε χιτῶνα,</line><line>ὄφρα νέκυν πυκάσας δοίη οἶκον δὲ φέρεσθαι.</line><line>δμῳὰς δ' ἐκκαλέσας λοῦσαι κέλετ' ἀμφί τ' ἀλεῖψαι</line><line>νόσφιν ἀειράσας, ὡς μὴ Πρίαμος ἴδοι υἱόν,</line><line>μὴ ὃ μὲν ἀχνυμένῃ κραδίῃ χόλον οὐκ ἐρύσαιτο</line><line>παῖδα ἰδών, Ἀχιλῆϊ δ' ὀρινθείη φίλον ἦτορ,</line><line>καί ἑ κατακτείνειε, Διὸς δ' ἀλίτηται ἐφετμάς.</line><line>τὸν δ' ἐπεὶ οὖν δμῳαὶ λοῦσαν καὶ χρῖσαν ἐλαίῳ,</line><line>ἀμφὶ δέ μιν φᾶρος καλὸν βάλον ἠδὲ χιτῶνα,</line><line>αὐτὸς τόν γ' Ἀχιλεὺς λεχέων ἐπέθηκεν ἀείρας,</line><line>σὺν δ' ἕταροι ἤειραν ἐϋξέστην ἐπ' ἀπήνην.</line><line>ᾤμωξέν τ' ἄρ' ἔπειτα, φίλον δ' ὀνόμηνεν ἑταῖρον:</line><line>μή μοι Πάτροκλε σκυδμαινέμεν, αἴ κε πύθηαι</line><line>εἰν Ἄϊδός περ ἐὼν ὅτι Ἕκτορα δῖον ἔλυσα</line><line>πατρὶ φίλῳ, ἐπεὶ οὔ μοι ἀεικέα δῶκεν ἄποινα.</line><line>σοὶ δ' αὖ ἐγὼ καὶ τῶνδ' ἀποδάσσομαι ὅσσ' ἐπέοικεν.</line><line>ἦ ῥα, καὶ ἐς κλισίην πάλιν ἤϊε δῖος Ἀχιλλεύς,</line><line>ἕζετο δ' ἐν κλισμῷ πολυδαιδάλῳ ἔνθεν ἀνέστη</line><line>τοίχου τοῦ ἑτέρου, ποτὶ δὲ Πρίαμον φάτο μῦθον:</line><line>υἱὸς μὲν δή τοι λέλυται γέρον ὡς ἐκέλευες,</line><line>κεῖται δ' ἐν λεχέεσσ': ἅμα δ' ἠοῖ φαινομένηφιν</line><line>ὄψεαι αὐτὸς ἄγων: νῦν δὲ μνησώμεθα δόρπου.</line><line>καὶ γάρ τ' ἠΰκομος Νιόβη ἐμνήσατο σίτου,</line><line>τῇ περ δώδεκα παῖδες ἐνὶ μεγάροισιν ὄλοντο</line><line>ἓξ μὲν θυγατέρες, ἓξ δ' υἱέες ἡβώοντες.</line><line>τοὺς μὲν Ἀπόλλων πέφνεν ἀπ' ἀργυρέοιο βιοῖο</line><line>χωόμενος Νιόβῃ, τὰς δ' Ἄρτεμις ἰοχέαιρα,</line><line>οὕνεκ' ἄρα Λητοῖ ἰσάσκετο καλλιπαρῄῳ:</line><line>φῆ δοιὼ τεκέειν, ἣ δ' αὐτὴ γείνατο πολλούς:</line><line>τὼ δ' ἄρα καὶ δοιώ περ ἐόντ' ἀπὸ πάντας ὄλεσσαν.</line><line>οἳ μὲν ἄρ' ἐννῆμαρ κέατ' ἐν φόνῳ, οὐδέ τις ἦεν</line><line>κατθάψαι, λαοὺς δὲ λίθους ποίησε Κρονίων:</line><line>τοὺς δ' ἄρα τῇ δεκάτῃ θάψαν θεοὶ Οὐρανίωνες.</line><line>ἣ δ' ἄρα σίτου μνήσατ', ἐπεὶ κάμε δάκρυ χέουσα.</line><line>νῦν δέ που ἐν πέτρῃσιν ἐν οὔρεσιν οἰοπόλοισιν</line><line>ἐν Σιπύλῳ, ὅθι φασὶ θεάων ἔμμεναι εὐνὰς</line><line>νυμφάων, αἵ τ' ἀμφ' Ἀχελώϊον ἐρρώσαντο,</line><line>ἔνθα λίθος περ ἐοῦσα θεῶν ἐκ κήδεα πέσσει.</line><line>ἀλλ' ἄγε δὴ καὶ νῶϊ μεδώμεθα δῖε γεραιὲ</line><line>σίτου: ἔπειτά κεν αὖτε φίλον παῖδα κλαίοισθα</line><line>Ἴλιον εἰσαγαγών: πολυδάκρυτος δέ τοι ἔσται.</line><line>ἦ καὶ ἀναΐξας ὄϊν ἄργυφον ὠκὺς Ἀχιλλεὺς</line><line>σφάξ': ἕταροι δ' ἔδερόν τε καὶ ἄμφεπον εὖ κατὰ κόσμον,</line><line>μίστυλλόν τ' ἄρ' ἐπισταμένως πεῖράν τ' ὀβελοῖσιν,</line><line>ὄπτησάν τε περιφραδέως, ἐρύσαντό τε πάντα.</line><line>Αὐτομέδων δ' ἄρα σῖτον ἑλὼν ἐπένειμε τραπέζῃ</line><line>καλοῖς ἐν κανέοισιν: ἀτὰρ κρέα νεῖμεν Ἀχιλλεύς.</line><line>οἳ δ' ἐπ' ὀνείαθ' ἑτοῖμα προκείμενα χεῖρας ἴαλλον.</line><line>αὐτὰρ ἐπεὶ πόσιος καὶ ἐδητύος ἐξ ἔρον ἕντο,</line><line>ἤτοι Δαρδανίδης Πρίαμος θαύμαζ' Ἀχιλῆα</line><line>ὅσσος ἔην οἷός τε: θεοῖσι γὰρ ἄντα ἐῴκει:</line><line>αὐτὰρ ὃ Δαρδανίδην Πρίαμον θαύμαζεν Ἀχιλλεὺς</line><line>εἰσορόων ὄψίν τ' ἀγαθὴν καὶ μῦθον ἀκούων.</line><line>αὐτὰρ ἐπεὶ τάρπησαν ἐς ἀλλήλους ὁρόωντες,</line><line>τὸν πρότερος προσέειπε γέρων Πρίαμος θεοειδής:</line><line>λέξον νῦν με τάχιστα διοτρεφές, ὄφρα καὶ ἤδη</line><line>ὕπνῳ ὕπο γλυκερῷ ταρπώμεθα κοιμηθέντες:</line><line>οὐ γάρ πω μύσαν ὄσσε ὑπὸ βλεφάροισιν ἐμοῖσιν</line><line>ἐξ οὗ σῇς ὑπὸ χερσὶν ἐμὸς πάϊς ὤλεσε θυμόν,</line><line>ἀλλ' αἰεὶ στενάχω καὶ κήδεα μυρία πέσσω</line><line>αὐλῆς ἐν χόρτοισι κυλινδόμενος κατὰ κόπρον.</line><line>νῦν δὴ καὶ σίτου πασάμην καὶ αἴθοπα οἶνον</line><line>λαυκανίης καθέηκα: πάρος γε μὲν οὔ τι πεπάσμην.</line><line>ἦ ῥ', Ἀχιλεὺς δ' ἑτάροισιν ἰδὲ δμῳῇσι κέλευσε</line><line>δέμνι' ὑπ' αἰθούσῃ θέμεναι καὶ ῥήγεα καλὰ</line><line>πορφύρε' ἐμβαλέειν, στορέσαι τ' ἐφύπερθε τάπητας,</line><line>χλαίνας τ' ἐνθέμεναι οὔλας καθύπερθεν ἕσασθαι.</line><line>αἳ δ' ἴσαν ἐκ μεγάροιο δάος μετὰ χερσὶν ἔχουσαι,</line><line>αἶψα δ' ἄρα στόρεσαν δοιὼ λέχε' ἐγκονέουσαι.</line><line>τὸν δ' ἐπικερτομέων προσέφη πόδας ὠκὺς Ἀχιλλεύς:</line><line>ἐκτὸς μὲν δὴ λέξο γέρον φίλε, μή τις Ἀχαιῶν</line><line>ἐνθάδ' ἐπέλθῃσιν βουληφόρος, οἵ τέ μοι αἰεὶ</line><line>βουλὰς βουλεύουσι παρήμενοι, ἣ θέμις ἐστί:</line><line>τῶν εἴ τίς σε ἴδοιτο θοὴν διὰ νύκτα μέλαιναν,</line><line>αὐτίκ' ἂν ἐξείποι Ἀγαμέμνονι ποιμένι λαῶν,</line><line>καί κεν ἀνάβλησις λύσιος νεκροῖο γένηται.</line><line>ἀλλ' ἄγε μοι τόδε εἰπὲ καὶ ἀτρεκέως κατάλεξον,</line><line>ποσσῆμαρ μέμονας κτερεϊζέμεν Ἕκτορα δῖον,</line><line>ὄφρα τέως αὐτός τε μένω καὶ λαὸν ἐρύκω.</line><line>τὸν δ' ἠμείβετ' ἔπειτα γέρων Πρίαμος θεοειδής:</line><line>εἰ μὲν δή μ' ἐθέλεις τελέσαι τάφον Ἕκτορι δίῳ,</line><line>ὧδέ κέ μοι ῥέζων Ἀχιλεῦ κεχαρισμένα θείης.</line><line>οἶσθα γὰρ ὡς κατὰ ἄστυ ἐέλμεθα, τηλόθι δ' ὕλη</line><line>ἀξέμεν ἐξ ὄρεος, μάλα δὲ Τρῶες δεδίασιν.</line><line>ἐννῆμαρ μέν κ' αὐτὸν ἐνὶ μεγάροις γοάοιμεν,</line><line>τῇ δεκάτῃ δέ κε θάπτοιμεν δαινῦτό τε λαός,</line><line>ἑνδεκάτῃ δέ κε τύμβον ἐπ' αὐτῷ ποιήσαιμεν,</line><line>τῇ δὲ δυωδεκάτῃ πολεμίξομεν εἴ περ ἀνάγκη.</line><line>τὸν δ' αὖτε προσέειπε ποδάρκης δῖος Ἀχιλλεύς:</line><line>ἔσται τοι καὶ ταῦτα γέρον Πρίαμ' ὡς σὺ κελεύεις:</line><line>σχήσω γὰρ πόλεμον τόσσον χρόνον ὅσσον ἄνωγας.</line><line>ὣς ἄρα φωνήσας ἐπὶ καρπῷ χεῖρα γέροντος</line><line>ἔλλαβε δεξιτερήν, μή πως δείσει' ἐνὶ θυμῷ.</line><line>οἳ μὲν ἄρ' ἐν προδόμῳ δόμου αὐτόθι κοιμήσαντο</line><line>κῆρυξ καὶ Πρίαμος πυκινὰ φρεσὶ μήδε' ἔχοντες,</line><line>αὐτὰρ Ἀχιλλεὺς εὗδε μυχῷ κλισίης ἐϋπήκτου:</line><line>τῷ δὲ Βρισηῒς παρελέξατο καλλιπάρῃος.</line><line>ἄλλοι μέν ῥα θεοί τε καὶ ἀνέρες ἱπποκορυσταὶ</line><line>εὗδον παννύχιοι μαλακῷ δεδμημένοι ὕπνῳ:</line><line>ἀλλ' οὐχ Ἑρμείαν ἐριούνιον ὕπνος ἔμαρπτεν</line><line>ὁρμαίνοντ' ἀνὰ θυμὸν ὅπως Πρίαμον βασιλῆα</line><line>νηῶν ἐκπέμψειε λαθὼν ἱεροὺς πυλαωρούς.</line><line>στῆ δ' ἄρ' ὑπὲρ κεφαλῆς καί μιν πρὸς μῦθον ἔειπεν:</line><line>ὦ γέρον οὔ νύ τι σοί γε μέλει κακόν, οἷον ἔθ' εὕδεις</line><line>ἀνδράσιν ἐν δηΐοισιν, ἐπεί σ' εἴασεν Ἀχιλλεύς.</line><line>καὶ νῦν μὲν φίλον υἱὸν ἐλύσαο, πολλὰ δ' ἔδωκας:</line><line>σεῖο δέ κε ζωοῦ καὶ τρὶς τόσα δοῖεν ἄποινα</line><line>παῖδες τοὶ μετόπισθε λελειμμένοι, αἴ κ' Ἀγαμέμνων</line><line>γνώῃ σ' Ἀτρεΐδης, γνώωσι δὲ πάντες Ἀχαιοί.</line><line>ὣς ἔφατ', ἔδεισεν δ' ὃ γέρων, κήρυκα δ' ἀνίστη.</line><line>τοῖσιν δ' Ἑρμείας ζεῦξ' ἵππους ἡμιόνους τε,</line><line>ῥίμφα δ' ἄρ' αὐτὸς ἔλαυνε κατὰ στρατόν, οὐδέ τις ἔγνω.</line><line>ἀλλ' ὅτε δὴ πόρον ἷξον ἐϋρρεῖος ποταμοῖο</line><line>Ξάνθου δινήεντος, ὃν ἀθάνατος τέκετο Ζεύς,</line><line>Ἑρμείας μὲν ἔπειτ' ἀπέβη πρὸς μακρὸν Ὄλυμπον,</line><line>Ἠὼς δὲ κροκόπεπλος ἐκίδνατο πᾶσαν ἐπ' αἶαν,</line><line>οἳ δ' εἰς ἄστυ ἔλων οἰμωγῇ τε στοναχῇ τε</line><line>ἵππους, ἡμίονοι δὲ νέκυν φέρον. οὐδέ τις ἄλλος</line><line>ἔγνω πρόσθ' ἀνδρῶν καλλιζώνων τε γυναικῶν,</line><line>ἀλλ' ἄρα Κασσάνδρη ἰκέλη χρυσῇ Ἀφροδίτῃ</line><line>Πέργαμον εἰσαναβᾶσα φίλον πατέρ' εἰσενόησεν</line><line>ἑσταότ' ἐν δίφρῳ, κήρυκά τε ἀστυβοώτην:</line><line>τὸν δ' ἄρ' ἐφ' ἡμιόνων ἴδε κείμενον ἐν λεχέεσσι:</line><line>κώκυσέν τ' ἄρ' ἔπειτα γέγωνέ τε πᾶν κατὰ ἄστυ:</line><line>ὄψεσθε Τρῶες καὶ Τρῳάδες Ἕκτορ' ἰόντες,</line><line>εἴ ποτε καὶ ζώοντι μάχης ἐκνοστήσαντι</line><line>χαίρετ', ἐπεὶ μέγα χάρμα πόλει τ' ἦν παντί τε δήμῳ.</line><line>ὣς ἔφατ', οὐδέ τις αὐτόθ' ἐνὶ πτόλεϊ λίπετ' ἀνὴρ</line><line>οὐδὲ γυνή: πάντας γὰρ ἀάσχετον ἵκετο πένθος:</line><line>ἀγχοῦ δὲ ξύμβληντο πυλάων νεκρὸν ἄγοντι.</line><line>πρῶται τόν γ' ἄλοχός τε φίλη καὶ πότνια μήτηρ</line><line>τιλλέσθην ἐπ' ἄμαξαν ἐΰτροχον ἀΐξασαι</line><line>ἁπτόμεναι κεφαλῆς: κλαίων δ' ἀμφίσταθ' ὅμιλος.</line><line>καί νύ κε δὴ πρόπαν ἦμαρ ἐς ἠέλιον καταδύντα</line><line>Ἕκτορα δάκρυ χέοντες ὀδύροντο πρὸ πυλάων,</line><line>εἰ μὴ ἄρ' ἐκ δίφροιο γέρων λαοῖσι μετηύδα:</line><line>εἴξατέ μοι οὐρεῦσι διελθέμεν: αὐτὰρ ἔπειτα</line><line>ἄσεσθε κλαυθμοῖο, ἐπὴν ἀγάγωμι δόμον δέ.</line><line>ὣς ἔφαθ', οἳ δὲ διέστησαν καὶ εἶξαν ἀπήνῃ.</line><line>οἳ δ' ἐπεὶ εἰσάγαγον κλυτὰ δώματα, τὸν μὲν ἔπειτα</line><line>τρητοῖς ἐν λεχέεσσι θέσαν, παρὰ δ' εἷσαν ἀοιδοὺς</line><line>θρήνων ἐξάρχους, οἵ τε στονόεσσαν ἀοιδὴν</line><line>οἳ μὲν ἄρ' ἐθρήνεον, ἐπὶ δὲ στενάχοντο γυναῖκες.</line><line>τῇσιν δ' Ἀνδρομάχη λευκώλενος ἦρχε γόοιο</line><line>Ἕκτορος ἀνδροφόνοιο κάρη μετὰ χερσὶν ἔχουσα:</line><line>ἆνερ ἀπ' αἰῶνος νέος ὤλεο, κὰδ δέ με χήρην</line><line>λείπεις ἐν μεγάροισι: πάϊς δ' ἔτι νήπιος αὔτως</line><line>ὃν τέκομεν σύ τ' ἐγώ τε δυσάμμοροι, οὐδέ μιν οἴω</line><line>ἥβην ἵξεσθαι: πρὶν γὰρ πόλις ἥδε κατ' ἄκρης</line><line>πέρσεται: ἦ γὰρ ὄλωλας ἐπίσκοπος, ὅς τέ μιν αὐτὴν</line><line>ῥύσκευ, ἔχες δ' ἀλόχους κεδνὰς καὶ νήπια τέκνα,</line><line>αἳ δή τοι τάχα νηυσὶν ὀχήσονται γλαφυρῇσι,</line><line>καὶ μὲν ἐγὼ μετὰ τῇσι: σὺ δ' αὖ τέκος ἢ ἐμοὶ αὐτῇ</line><line>ἕψεαι, ἔνθά κεν ἔργα ἀεικέα ἐργάζοιο</line><line>ἀθλεύων πρὸ ἄνακτος ἀμειλίχου, ἤ τις Ἀχαιῶν</line><line>ῥίψει χειρὸς ἑλὼν ἀπὸ πύργου λυγρὸν ὄλεθρον</line><line>χωόμενος, ᾧ δή που ἀδελφεὸν ἔκτανεν Ἕκτωρ</line><line>ἢ πατέρ' ἠὲ καὶ υἱόν, ἐπεὶ μάλα πολλοὶ Ἀχαιῶν</line><line>Ἕκτορος ἐν παλάμῃσιν ὀδὰξ ἕλον ἄσπετον οὖδας.</line><line>οὐ γὰρ μείλιχος ἔσκε πατὴρ τεὸς ἐν δαῒ λυγρῇ:</line><line>τὼ καί μιν λαοὶ μὲν ὀδύρονται κατὰ ἄστυ,</line><line>ἀρητὸν δὲ τοκεῦσι γόον καὶ πένθος ἔθηκας</line><line>Ἕκτορ: ἐμοὶ δὲ μάλιστα λελείψεται ἄλγεα λυγρά.</line><line>οὐ γάρ μοι θνῄσκων λεχέων ἐκ χεῖρας ὄρεξας,</line><line>οὐδέ τί μοι εἶπες πυκινὸν ἔπος, οὗ τέ κεν αἰεὶ</line><line>μεμνῄμην νύκτάς τε καὶ ἤματα δάκρυ χέουσα.</line><line>ὣς ἔφατο κλαίουσ', ἐπὶ δὲ στενάχοντο γυναῖκες.</line><line>τῇσιν δ' αὖθ' Ἑκάβη ἁδινοῦ ἐξῆρχε γόοιο:</line><line>Ἕκτορ ἐμῷ θυμῷ πάντων πολὺ φίλτατε παίδων,</line><line>ἦ μέν μοι ζωός περ ἐὼν φίλος ἦσθα θεοῖσιν:</line><line>οἳ δ' ἄρα σεῦ κήδοντο καὶ ἐν θανάτοιό περ αἴσῃ.</line><line>ἄλλους μὲν γὰρ παῖδας ἐμοὺς πόδας ὠκὺς Ἀχιλλεὺς</line><line>πέρνασχ' ὅν τιν' ἕλεσκε πέρην ἁλὸς ἀτρυγέτοιο,</line><line>ἐς Σάμον ἔς τ' Ἴμβρον καὶ Λῆμνον ἀμιχθαλόεσσαν:</line><line>σεῦ δ' ἐπεὶ ἐξέλετο ψυχὴν ταναήκεϊ χαλκῷ,</line><line>πολλὰ ῥυστάζεσκεν ἑοῦ περὶ σῆμ' ἑτάροιο</line><line>Πατρόκλου, τὸν ἔπεφνες: ἀνέστησεν δέ μιν οὐδ' ὧς.</line><line>νῦν δέ μοι ἑρσήεις καὶ πρόσφατος ἐν μεγάροισι</line><line>κεῖσαι, τῷ ἴκελος ὅν τ' ἀργυρότοξος Ἀπόλλων</line><line>οἷς ἀγανοῖσι βέλεσσιν ἐποιχόμενος κατέπεφνεν.</line><line>ὣς ἔφατο κλαίουσα, γόον δ' ἀλίαστον ὄρινε.</line><line>τῇσι δ' ἔπειθ' Ἑλένη τριτάτη ἐξῆρχε γόοιο:</line><line>Ἕκτορ ἐμῷ θυμῷ δαέρων πολὺ φίλτατε πάντων,</line><line>ἦ μέν μοι πόσις ἐστὶν Ἀλέξανδρος θεοειδής,</line><line>ὅς μ' ἄγαγε Τροίηνδ': ὡς πρὶν ὤφελλον ὀλέσθαι.</line><line>ἤδη γὰρ νῦν μοι τόδε εἰκοστὸν ἔτος ἐστὶν</line><line>ἐξ οὗ κεῖθεν ἔβην καὶ ἐμῆς ἀπελήλυθα πάτρης:</line><line>ἀλλ' οὔ πω σεῦ ἄκουσα κακὸν ἔπος οὐδ' ἀσύφηλον:</line><line>ἀλλ' εἴ τίς με καὶ ἄλλος ἐνὶ μεγάροισιν ἐνίπτοι</line><line>δαέρων ἢ γαλόων ἢ εἰνατέρων εὐπέπλων,</line><line>ἢ ἑκυρή, ἑκυρὸς δὲ πατὴρ ὣς ἤπιος αἰεί,</line><line>ἀλλὰ σὺ τὸν ἐπέεσσι παραιφάμενος κατέρυκες</line><line>σῇ τ' ἀγανοφροσύνῃ καὶ σοῖς ἀγανοῖς ἐπέεσσι.</line><line>τὼ σέ θ' ἅμα κλαίω καὶ ἔμ' ἄμμορον ἀχνυμένη κῆρ:</line><line>οὐ γάρ τίς μοι ἔτ' ἄλλος ἐνὶ Τροίῃ εὐρείῃ</line><line>ἤπιος οὐδὲ φίλος, πάντες δέ με πεφρίκασιν.</line><line>ὣς ἔφατο κλαίουσ', ἐπὶ δ' ἔστενε δῆμος ἀπείρων.</line><line>λαοῖσιν δ' ὃ γέρων Πρίαμος μετὰ μῦθον ἔειπεν:</line><line>ἄξετε νῦν Τρῶες ξύλα ἄστυ δέ, μὴ δέ τι θυμῷ</line><line>δείσητ' Ἀργείων πυκινὸν λόχον: ἦ γὰρ Ἀχιλλεὺς</line><line>πέμπων μ' ὧδ' ἐπέτελλε μελαινάων ἀπὸ νηῶν</line><line>μὴ πρὶν πημανέειν πρὶν δωδεκάτη μόλῃ ἠώς.</line><line>ὣς ἔφαθ', οἳ δ' ὑπ' ἀμάξῃσιν βόας ἡμιόνους τε</line><line>ζεύγνυσαν, αἶψα δ' ἔπειτα πρὸ ἄστεος ἠγερέθοντο.</line><line>ἐννῆμαρ μὲν τοί γε ἀγίνεον ἄσπετον ὕλην:</line><line>ἀλλ' ὅτε δὴ δεκάτη ἐφάνη φαεσίμβροτος ἠώς,</line><line>καὶ τότ' ἄρ' ἐξέφερον θρασὺν Ἕκτορα δάκρυ χέοντες,</line><line>ἐν δὲ πυρῇ ὑπάτῃ νεκρὸν θέσαν, ἐν δ' ἔβαλον πῦρ.</line><line>ἦμος δ' ἠριγένεια φάνη ῥοδοδάκτυλος Ἠώς,</line><line>τῆμος ἄρ' ἀμφὶ πυρὴν κλυτοῦ Ἕκτορος ἔγρετο λαός.</line><line>αὐτὰρ ἐπεί ῥ' ἤγερθεν ὁμηγερέες τ' ἐγένοντο</line><line>πρῶτον μὲν κατὰ πυρκαϊὴν σβέσαν αἴθοπι οἴνῳ</line><line>πᾶσαν, ὁπόσσον ἐπέσχε πυρὸς μένος: αὐτὰρ ἔπειτα</line><line>ὀστέα λευκὰ λέγοντο κασίγνητοί θ' ἕταροί τε</line><line>μυρόμενοι, θαλερὸν δὲ κατείβετο δάκρυ παρειῶν.</line><line>καὶ τά γε χρυσείην ἐς λάρνακα θῆκαν ἑλόντες</line><line>πορφυρέοις πέπλοισι καλύψαντες μαλακοῖσιν.</line><line>αἶψα δ' ἄρ' ἐς κοίλην κάπετον θέσαν, αὐτὰρ ὕπερθε</line><line>πυκνοῖσιν λάεσσι κατεστόρεσαν μεγάλοισι:</line><line>ῥίμφα δὲ σῆμ' ἔχεαν, περὶ δὲ σκοποὶ ἥατο πάντῃ,</line><line>μὴ πρὶν ἐφορμηθεῖεν ἐϋκνήμιδες Ἀχαιοί.</line><line>χεύαντες δὲ τὸ σῆμα πάλιν κίον: αὐτὰρ ἔπειτα</line><line>εὖ συναγειρόμενοι δαίνυντ' ἐρικυδέα δαῖτα</line><line>δώμασιν ἐν Πριάμοιο διοτρεφέος βασιλῆος.</line><line>ὣς οἵ γ' ἀμφίεπον τάφον Ἕκτορος ἱπποδάμοιο.</line></lvl1></book>
