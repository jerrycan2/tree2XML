{
"Α1":"μῆνιν ἄειδε θεὰ Πηληϊάδεω Ἀχιλῆος",
"Α2":"οὐλομένην, ἣ μυρί᾽ Ἀχαιοῖς ἄλγε᾽ ἔθηκε,",
"Α3":"πολλὰς δ᾽ ἰφθίμους ψυχὰς Ἄϊδι προΐαψεν",
"Α4":"ἡρώων, αὐτοὺς δὲ ἑλώρια τεῦχε κύνεσσιν",
"Α5":"οἰωνοῖσί τε δαῖτα, Διὸς δ᾽ ἐτελείετο βουλή,",
"Α6":"ἐξ οὗ δὴ τὰ πρῶτα διαστήτην ἐρίσαντε",
"Α7":"Ἀτρεΐδης τε ἄναξ ἀνδρῶν καὶ δῖος Ἀχιλλεύς.",
"Α8":"τίς τ᾽ ἄρ σφωε θεῶν ἔριδι ξυνέηκε μάχεσθαι;",
"Α9":"Λητοῦς καὶ Διὸς υἱός: ὃ γὰρ βασιλῆϊ χολωθεὶς",
"Α10":"νοῦσον ἀνὰ στρατὸν ὄρσε κακήν, ὀλέκοντο δὲ λαοί,",
"Α11":"οὕνεκα τὸν Χρύσην ἠτίμασεν ἀρητῆρα",
"Α12":"Ἀτρεΐδης: ὃ γὰρ ἦλθε θοὰς ἐπὶ νῆας Ἀχαιῶν",
"Α13":"λυσόμενός τε θύγατρα φέρων τ᾽ ἀπερείσι᾽ ἄποινα,",
"Α14":"στέμματ᾽ ἔχων ἐν χερσὶν ἑκηβόλου Ἀπόλλωνος",
"Α15":"χρυσέῳ ἀνὰ σκήπτρῳ, καὶ λίσσετο πάντας Ἀχαιούς,",
"Α16":"Ἀτρεΐδα δὲ μάλιστα δύω, κοσμήτορε λαῶν:",
"Α17":"Ἀτρεΐδαι τε καὶ ἄλλοι ἐϋκνήμιδες Ἀχαιοί,",
"Α18":"ὑμῖν μὲν θεοὶ δοῖεν Ὀλύμπια δώματ᾽ ἔχοντες",
"Α19":"ἐκπέρσαι Πριάμοιο πόλιν, εὖ δ᾽ οἴκαδ᾽ ἱκέσθαι:",
"Α20":"παῖδα δ᾽ ἐμοὶ λύσαιτε φίλην, τὰ δ᾽ ἄποινα δέχεσθαι,",
"Α21":"ἁζόμενοι Διὸς υἱὸν ἑκηβόλον Ἀπόλλωνα.",
"Α22":"ἔνθ᾽ ἄλλοι μὲν πάντες ἐπευφήμησαν Ἀχαιοὶ",
"Α23":"αἰδεῖσθαί θ᾽ ἱερῆα καὶ ἀγλαὰ δέχθαι ἄποινα:",
"Α24":"ἀλλ᾽ οὐκ Ἀτρεΐδῃ Ἀγαμέμνονι ἥνδανε θυμῷ,",
"Α25":"ἀλλὰ κακῶς ἀφίει, κρατερὸν δ᾽ ἐπὶ μῦθον ἔτελλε:",
"Α26":"μή σε γέρον κοίλῃσιν ἐγὼ παρὰ νηυσὶ κιχείω",
"Α27":"ἢ νῦν δηθύνοντ᾽ ἢ ὕστερον αὖτις ἰόντα,",
"Α28":"μή νύ τοι οὐ χραίσμῃ σκῆπτρον καὶ στέμμα θεοῖο:",
"Α29":"τὴν δ᾽ ἐγὼ οὐ λύσω: πρίν μιν καὶ γῆρας ἔπεισιν",
"Α30":"ἡμετέρῳ ἐνὶ οἴκῳ ἐν Ἄργεϊ τηλόθι πάτρης",
"Α31":"ἱστὸν ἐποιχομένην καὶ ἐμὸν λέχος ἀντιόωσαν:",
"Α32":"ἀλλ᾽ ἴθι μή μ᾽ ἐρέθιζε σαώτερος ὥς κε νέηαι.",
"Α33":"ὣς ἔφατ᾽, ἔδεισεν δ᾽ ὃ γέρων καὶ ἐπείθετο μύθῳ:",
"Α34":"βῆ δ᾽ ἀκέων παρὰ θῖνα πολυφλοίσβοιο θαλάσσης:",
"Α35":"πολλὰ δ᾽ ἔπειτ᾽ ἀπάνευθε κιὼν ἠρᾶθ᾽ ὃ γεραιὸς",
"Α36":"Ἀπόλλωνι ἄνακτι, τὸν ἠΰκομος τέκε Λητώ:",
"Α37":"κλῦθί μευ ἀργυρότοξ᾽, ὃς Χρύσην ἀμφιβέβηκας",
"Α38":"Κίλλάν τε ζαθέην Τενέδοιό τε ἶφι ἀνάσσεις,",
"Α39":"Σμινθεῦ εἴ ποτέ τοι χαρίεντ᾽ ἐπὶ νηὸν ἔρεψα,",
"Α40":"ἢ εἰ δή ποτέ τοι κατὰ πίονα μηρί᾽ ἔκηα",
"Α41":"ταύρων ἠδ᾽ αἰγῶν, τὸ δέ μοι κρήηνον ἐέλδωρ:",
"Α42":"τίσειαν Δαναοὶ ἐμὰ δάκρυα σοῖσι βέλεσσιν.",
"Α43":"ὣς ἔφατ᾽ εὐχόμενος, τοῦ δ᾽ ἔκλυε Φοῖβος Ἀπόλλων,",
"Α44":"βῆ δὲ κατ᾽ Οὐλύμποιο καρήνων χωόμενος κῆρ,",
"Α45":"τόξ᾽ ὤμοισιν ἔχων ἀμφηρεφέα τε φαρέτρην:",
"Α46":"ἔκλαγξαν δ᾽ ἄρ᾽ ὀϊστοὶ ἐπ᾽ ὤμων χωομένοιο,",
"Α47":"αὐτοῦ κινηθέντος: ὃ δ᾽ ἤϊε νυκτὶ ἐοικώς.",
"Α48":"ἕζετ᾽ ἔπειτ᾽ ἀπάνευθε νεῶν, μετὰ δ᾽ ἰὸν ἕηκε:",
"Α49":"δεινὴ δὲ κλαγγὴ γένετ᾽ ἀργυρέοιο βιοῖο:",
"Α50":"οὐρῆας μὲν πρῶτον ἐπῴχετο καὶ κύνας ἀργούς,",
"Α51":"αὐτὰρ ἔπειτ᾽ αὐτοῖσι βέλος ἐχεπευκὲς ἐφιεὶς",
"Α52":"βάλλ᾽: αἰεὶ δὲ πυραὶ νεκύων καίοντο θαμειαί.",
"Α53":"ἐννῆμαρ μὲν ἀνὰ στρατὸν ᾤχετο κῆλα θεοῖο,",
"Α54":"τῇ δεκάτῃ δ᾽ ἀγορὴν δὲ καλέσσατο λαὸν Ἀχιλλεύς:",
"Α55":"τῷ γὰρ ἐπὶ φρεσὶ θῆκε θεὰ λευκώλενος Ἥρη:",
"Α56":"κήδετο γὰρ Δαναῶν, ὅτι ῥα θνήσκοντας ὁρᾶτο.",
"Α57":"οἳ δ᾽ ἐπεὶ οὖν ἤγερθεν ὁμηγερέες τε γένοντο,",
"Α58":"τοῖσι δ᾽ ἀνιστάμενος μετέφη πόδας ὠκὺς Ἀχιλλεύς:",
"Α59":"Ἀτρεΐδη νῦν ἄμμε παλιμπλαγχθέντας ὀΐω",
"Α60":"ἂψ ἀπονοστήσειν, εἴ κεν θάνατόν γε φύγοιμεν,",
"Α61":"εἰ δὴ ὁμοῦ πόλεμός τε δαμᾷ καὶ λοιμὸς Ἀχαιούς:",
"Α62":"ἀλλ᾽ ἄγε δή τινα μάντιν ἐρείομεν ἢ ἱερῆα",
"Α63":"ἢ καὶ ὀνειροπόλον, καὶ γάρ τ᾽ ὄναρ ἐκ Διός ἐστιν,",
"Α64":"ὅς κ᾽ εἴποι ὅ τι τόσσον ἐχώσατο Φοῖβος Ἀπόλλων,",
"Α65":"εἴτ᾽ ἄρ᾽ ὅ γ᾽ εὐχωλῆς ἐπιμέμφεται ἠδ᾽ ἑκατόμβης,",
"Α66":"αἴ κέν πως ἀρνῶν κνίσης αἰγῶν τε τελείων",
"Α67":"βούλεται ἀντιάσας ἡμῖν ἀπὸ λοιγὸν ἀμῦναι.",
"Α68":"ἤτοι ὅ γ᾽ ὣς εἰπὼν κατ᾽ ἄρ᾽ ἕζετο: τοῖσι δ᾽ ἀνέστη",
"Α69":"Κάλχας Θεστορίδης οἰωνοπόλων ὄχ᾽ ἄριστος,",
"Α70":"ὃς ᾔδη τά τ᾽ ἐόντα τά τ᾽ ἐσσόμενα πρό τ᾽ ἐόντα,",
"Α71":"καὶ νήεσσ᾽ ἡγήσατ᾽ Ἀχαιῶν Ἴλιον εἴσω",
"Α72":"ἣν διὰ μαντοσύνην, τήν οἱ πόρε Φοῖβος Ἀπόλλων:",
"Α73":"ὅ σφιν ἐὺ φρονέων ἀγορήσατο καὶ μετέειπεν:",
"Α74":"ὦ Ἀχιλεῦ κέλεαί με Διῒ φίλε μυθήσασθαι",
"Α75":"μῆνιν Ἀπόλλωνος ἑκατηβελέταο ἄνακτος:",
"Α76":"τοὶ γὰρ ἐγὼν ἐρέω: σὺ δὲ σύνθεο καί μοι ὄμοσσον",
"Α77":"ἦ μέν μοι πρόφρων ἔπεσιν καὶ χερσὶν ἀρήξειν:",
"Α78":"ἦ γὰρ ὀΐομαι ἄνδρα χολωσέμεν, ὃς μέγα πάντων",
"Α79":"Ἀργείων κρατέει καί οἱ πείθονται Ἀχαιοί:",
"Α80":"κρείσσων γὰρ βασιλεὺς ὅτε χώσεται ἀνδρὶ χέρηϊ:",
"Α81":"εἴ περ γάρ τε χόλον γε καὶ αὐτῆμαρ καταπέψῃ,",
"Α82":"ἀλλά τε καὶ μετόπισθεν ἔχει κότον, ὄφρα τελέσσῃ,",
"Α83":"ἐν στήθεσσιν ἑοῖσι: σὺ δὲ φράσαι εἴ με σαώσεις.",
"Α84":"τὸν δ᾽ ἀπαμειβόμενος προσέφη πόδας ὠκὺς Ἀχιλλεύς:",
"Α85":"θαρσήσας μάλα εἰπὲ θεοπρόπιον ὅ τι οἶσθα:",
"Α86":"οὐ μὰ γὰρ Ἀπόλλωνα Διῒ φίλον, ᾧ τε σὺ Κάλχαν",
"Α87":"εὐχόμενος Δαναοῖσι θεοπροπίας ἀναφαίνεις,",
"Α88":"οὔ τις ἐμεῦ ζῶντος καὶ ἐπὶ χθονὶ δερκομένοιο",
"Α89":"σοὶ κοίλῃς παρὰ νηυσί βαρείας χεῖρας ἐποίσει",
"Α90":"συμπάντων Δαναῶν, οὐδ᾽ ἢν Ἀγαμέμνονα εἴπῃς,",
"Α91":"ὃς νῦν πολλὸν ἄριστος Ἀχαιῶν εὔχεται εἶναι.",
"Α92":"καὶ τότε δὴ θάρσησε καὶ ηὔδα μάντις ἀμύμων:",
"Α93":"οὔ τ᾽ ἄρ ὅ γ᾽ εὐχωλῆς ἐπιμέμφεται οὐδ᾽ ἑκατόμβης,",
"Α94":"ἀλλ᾽ ἕνεκ᾽ ἀρητῆρος ὃν ἠτίμησ᾽ Ἀγαμέμνων,",
"Α95":"οὐδ᾽ ἀπέλυσε θύγατρα καὶ οὐκ ἀπεδέξατ᾽ ἄποινα,",
"Α96":"τοὔνεκ᾽ ἄρ᾽ ἄλγε᾽ ἔδωκεν ἑκηβόλος ἠδ᾽ ἔτι δώσει:",
"Α97":"οὐδ᾽ ὅ γε πρὶν Δαναοῖσιν ἀεικέα λοιγὸν ἀπώσει",
"Α98":"πρίν γ᾽ ἀπὸ πατρὶ φίλῳ δόμεναι ἑλικώπιδα κούρην",
"Α99":"ἀπριάτην ἀνάποινον, ἄγειν θ᾽ ἱερὴν ἑκατόμβην",
"Α100":"ἐς Χρύσην: τότε κέν μιν ἱλασσάμενοι πεπίθοιμεν.",
"Α101":"ἤτοι ὅ γ᾽ ὣς εἰπὼν κατ᾽ ἄρ᾽ ἕζετο: τοῖσι δ᾽ ἀνέστη",
"Α102":"ἥρως Ἀτρεΐδης εὐρὺ κρείων Ἀγαμέμνων",
"Α103":"ἀχνύμενος: μένεος δὲ μέγα φρένες ἀμφιμέλαιναι",
"Α104":"πίμπλαντ᾽, ὄσσε δέ οἱ πυρὶ λαμπετόωντι ἐΐκτην:",
"Α105":"Κάλχαντα πρώτιστα κάκ᾽ ὀσσόμενος προσέειπε:",
"Α106":"μάντι κακῶν οὐ πώ ποτέ μοι τὸ κρήγυον εἶπας:",
"Α107":"αἰεί τοι τὰ κάκ᾽ ἐστὶ φίλα φρεσὶ μαντεύεσθαι,",
"Α108":"ἐσθλὸν δ᾽ οὔτέ τί πω εἶπας ἔπος οὔτ᾽ ἐτέλεσσας:",
"Α109":"καὶ νῦν ἐν Δαναοῖσι θεοπροπέων ἀγορεύεις",
"Α110":"ὡς δὴ τοῦδ᾽ ἕνεκά σφιν ἑκηβόλος ἄλγεα τεύχει,",
"Α111":"οὕνεκ᾽ ἐγὼ κούρης Χρυσηΐδος ἀγλά᾽ ἄποινα",
"Α112":"οὐκ ἔθελον δέξασθαι, ἐπεὶ πολὺ βούλομαι αὐτὴν",
"Α113":"οἴκοι ἔχειν: καὶ γάρ ῥα Κλυταιμνήστρης προβέβουλα",
"Α114":"κουριδίης ἀλόχου, ἐπεὶ οὔ ἑθέν ἐστι χερείων,",
"Α115":"οὐ δέμας οὐδὲ φυήν, οὔτ᾽ ἂρ φρένας οὔτέ τι ἔργα.",
"Α116":"ἀλλὰ καὶ ὧς ἐθέλω δόμεναι πάλιν εἰ τό γ᾽ ἄμεινον:",
"Α117":"βούλομ᾽ ἐγὼ λαὸν σῶν ἔμμεναι ἢ ἀπολέσθαι:",
"Α118":"αὐτὰρ ἐμοὶ γέρας αὐτίχ᾽ ἑτοιμάσατ᾽ ὄφρα μὴ οἶος",
"Α119":"Ἀργείων ἀγέραστος ἔω, ἐπεὶ οὐδὲ ἔοικε:",
"Α120":"λεύσσετε γὰρ τό γε πάντες ὅ μοι γέρας ἔρχεται ἄλλῃ.",
"Α121":"τὸν δ᾽ ἠμείβετ᾽ ἔπειτα ποδάρκης δῖος Ἀχιλλεύς:",
"Α122":"Ἀτρεΐδη κύδιστε φιλοκτεανώτατε πάντων,",
"Α123":"πῶς γάρ τοι δώσουσι γέρας μεγάθυμοι Ἀχαιοί;",
"Α124":"οὐδέ τί που ἴδμεν ξυνήϊα κείμενα πολλά:",
"Α125":"ἀλλὰ τὰ μὲν πολίων ἐξεπράθομεν, τὰ δέδασται,",
"Α126":"λαοὺς δ᾽ οὐκ ἐπέοικε παλίλλογα ταῦτ᾽ ἐπαγείρειν.",
"Α127":"ἀλλὰ σὺ μὲν νῦν τήνδε θεῷ πρόες: αὐτὰρ Ἀχαιοὶ",
"Α128":"τριπλῇ τετραπλῇ τ᾽ ἀποτείσομεν, αἴ κέ ποθι Ζεὺς",
"Α129":"δῷσι πόλιν Τροίην εὐτείχεον ἐξαλαπάξαι.",
"Α130":"τὸν δ᾽ ἀπαμειβόμενος προσέφη κρείων Ἀγαμέμνων:",
"Α131":"μὴ δ᾽ οὕτως ἀγαθός περ ἐὼν θεοείκελ᾽ Ἀχιλλεῦ",
"Α132":"κλέπτε νόῳ, ἐπεὶ οὐ παρελεύσεαι οὐδέ με πείσεις.",
"Α133":"ἦ ἐθέλεις ὄφρ᾽ αὐτὸς ἔχῃς γέρας, αὐτὰρ ἔμ᾽ αὔτως",
"Α134":"ἧσθαι δευόμενον, κέλεαι δέ με τήνδ᾽ ἀποδοῦναι;",
"Α135":"ἀλλ᾽ εἰ μὲν δώσουσι γέρας μεγάθυμοι Ἀχαιοὶ",
"Α136":"ἄρσαντες κατὰ θυμὸν ὅπως ἀντάξιον ἔσται:",
"Α137":"εἰ δέ κε μὴ δώωσιν ἐγὼ δέ κεν αὐτὸς ἕλωμαι",
"Α138":"ἢ τεὸν ἢ Αἴαντος ἰὼν γέρας, ἢ Ὀδυσῆος",
"Α139":"ἄξω ἑλών: ὃ δέ κεν κεχολώσεται ὅν κεν ἵκωμαι.",
"Α140":"ἀλλ᾽ ἤτοι μὲν ταῦτα μεταφρασόμεσθα καὶ αὖτις,",
"Α141":"νῦν δ᾽ ἄγε νῆα μέλαιναν ἐρύσσομεν εἰς ἅλα δῖαν,",
"Α142":"ἐν δ᾽ ἐρέτας ἐπιτηδὲς ἀγείρομεν, ἐς δ᾽ ἑκατόμβην",
"Α143":"θείομεν, ἂν δ᾽ αὐτὴν Χρυσηΐδα καλλιπάρῃον",
"Α144":"βήσομεν: εἷς δέ τις ἀρχὸς ἀνὴρ βουληφόρος ἔστω,",
"Α145":"ἢ Αἴας ἢ Ἰδομενεὺς ἢ δῖος Ὀδυσσεὺς",
"Α146":"ἠὲ σὺ Πηλεΐδη πάντων ἐκπαγλότατ᾽ ἀνδρῶν,",
"Α147":"ὄφρ᾽ ἥμιν ἑκάεργον ἱλάσσεαι ἱερὰ ῥέξας.",
"Α148":"τὸν δ᾽ ἄρ᾽ ὑπόδρα ἰδὼν προσέφη πόδας ὠκὺς Ἀχιλλεύς:",
"Α149":"ὤ μοι ἀναιδείην ἐπιειμένε κερδαλεόφρον",
"Α150":"πῶς τίς τοι πρόφρων ἔπεσιν πείθηται Ἀχαιῶν",
"Α151":"ἢ ὁδὸν ἐλθέμεναι ἢ ἀνδράσιν ἶφι μάχεσθαι;",
"Α152":"οὐ γὰρ ἐγὼ Τρώων ἕνεκ᾽ ἤλυθον αἰχμητάων",
"Α153":"δεῦρο μαχησόμενος, ἐπεὶ οὔ τί μοι αἴτιοί εἰσιν:",
"Α154":"οὐ γὰρ πώποτ᾽ ἐμὰς βοῦς ἤλασαν οὐδὲ μὲν ἵππους,",
"Α155":"οὐδέ ποτ᾽ ἐν Φθίῃ ἐριβώλακι βωτιανείρῃ",
"Α156":"καρπὸν ἐδηλήσαντ᾽, ἐπεὶ ἦ μάλα πολλὰ μεταξὺ",
"Α157":"οὔρεά τε σκιόεντα θάλασσά τε ἠχήεσσα:",
"Α158":"ἀλλὰ σοὶ ὦ μέγ᾽ ἀναιδὲς ἅμ᾽ ἑσπόμεθ᾽ ὄφρα σὺ χαίρῃς,",
"Α159":"τιμὴν ἀρνύμενοι Μενελάῳ σοί τε κυνῶπα",
"Α160":"πρὸς Τρώων: τῶν οὔ τι μετατρέπῃ οὐδ᾽ ἀλεγίζεις:",
"Α161":"καὶ δή μοι γέρας αὐτὸς ἀφαιρήσεσθαι ἀπειλεῖς,",
"Α162":"ᾧ ἔπι πολλὰ μόγησα, δόσαν δέ μοι υἷες Ἀχαιῶν.",
"Α163":"οὐ μὲν σοί ποτε ἶσον ἔχω γέρας ὁππότ᾽ Ἀχαιοὶ",
"Α164":"Τρώων ἐκπέρσωσ᾽ εὖ ναιόμενον πτολίεθρον:",
"Α165":"ἀλλὰ τὸ μὲν πλεῖον πολυάϊκος πολέμοιο",
"Α166":"χεῖρες ἐμαὶ διέπουσ᾽: ἀτὰρ ἤν ποτε δασμὸς ἵκηται,",
"Α167":"σοὶ τὸ γέρας πολὺ μεῖζον, ἐγὼ δ᾽ ὀλίγον τε φίλον τε",
"Α168":"ἔρχομ᾽ ἔχων ἐπὶ νῆας, ἐπεί κε κάμω πολεμίζων.",
"Α169":"νῦν δ᾽ εἶμι Φθίην δ᾽, ἐπεὶ ἦ πολὺ φέρτερόν ἐστιν",
"Α170":"οἴκαδ᾽ ἴμεν σὺν νηυσὶ κορωνίσιν, οὐδέ σ᾽ ὀΐω",
"Α171":"ἐνθάδ᾽ ἄτιμος ἐὼν ἄφενος καὶ πλοῦτον ἀφύξειν.",
"Α172":"τὸν δ᾽ ἠμείβετ᾽ ἔπειτα ἄναξ ἀνδρῶν Ἀγαμέμνων:",
"Α173":"φεῦγε μάλ᾽ εἴ τοι θυμὸς ἐπέσσυται, οὐδέ σ᾽ ἔγωγε",
"Α174":"λίσσομαι εἵνεκ᾽ ἐμεῖο μένειν: πάρ᾽ ἔμοιγε καὶ ἄλλοι",
"Α175":"οἵ κέ με τιμήσουσι, μάλιστα δὲ μητίετα Ζεύς.",
"Α176":"ἔχθιστος δέ μοί ἐσσι διοτρεφέων βασιλήων:",
"Α177":"αἰεὶ γάρ τοι ἔρις τε φίλη πόλεμοί τε μάχαι τε:",
"Α178":"εἰ μάλα καρτερός ἐσσι, θεός που σοὶ τό γ᾽ ἔδωκεν:",
"Α179":"οἴκαδ᾽ ἰὼν σὺν νηυσί τε σῇς καὶ σοῖς ἑτάροισι",
"Α180":"Μυρμιδόνεσσιν ἄνασσε, σέθεν δ᾽ ἐγὼ οὐκ ἀλεγίζω,",
"Α181":"οὐδ᾽ ὄθομαι κοτέοντος: ἀπειλήσω δέ τοι ὧδε:",
"Α182":"ὡς ἔμ᾽ ἀφαιρεῖται Χρυσηΐδα Φοῖβος Ἀπόλλων,",
"Α183":"τὴν μὲν ἐγὼ σὺν νηΐ τ᾽ ἐμῇ καὶ ἐμοῖς ἑτάροισι",
"Α184":"πέμψω, ἐγὼ δέ κ᾽ ἄγω Βρισηΐδα καλλιπάρῃον",
"Α185":"αὐτὸς ἰὼν κλισίην δὲ τὸ σὸν γέρας ὄφρ᾽ ἐῢ εἰδῇς",
"Α186":"ὅσσον φέρτερός εἰμι σέθεν, στυγέῃ δὲ καὶ ἄλλος",
"Α187":"ἶσον ἐμοὶ φάσθαι καὶ ὁμοιωθήμεναι ἄντην.",
"Α188":"ὣς φάτο: Πηλεΐωνι δ᾽ ἄχος γένετ᾽, ἐν δέ οἱ ἦτορ",
"Α189":"στήθεσσιν λασίοισι διάνδιχα μερμήριξεν,",
"Α190":"ἢ ὅ γε φάσγανον ὀξὺ ἐρυσσάμενος παρὰ μηροῦ",
"Α191":"τοὺς μὲν ἀναστήσειεν, ὃ δ᾽ Ἀτρεΐδην ἐναρίζοι,",
"Α192":"ἦε χόλον παύσειεν ἐρητύσειέ τε θυμόν.",
"Α193":"ἧος ὃ ταῦθ᾽ ὥρμαινε κατὰ φρένα καὶ κατὰ θυμόν,",
"Α194":"ἕλκετο δ᾽ ἐκ κολεοῖο μέγα ξίφος, ἦλθε δ᾽ Ἀθήνη",
"Α195":"οὐρανόθεν: πρὸ γὰρ ἧκε θεὰ λευκώλενος Ἥρη",
"Α196":"ἄμφω ὁμῶς θυμῷ φιλέουσά τε κηδομένη τε:",
"Α197":"στῆ δ᾽ ὄπιθεν, ξανθῆς δὲ κόμης ἕλε Πηλεΐωνα",
"Α198":"οἴῳ φαινομένη: τῶν δ᾽ ἄλλων οὔ τις ὁρᾶτο:",
"Α199":"θάμβησεν δ᾽ Ἀχιλεύς, μετὰ δ᾽ ἐτράπετ᾽, αὐτίκα δ᾽ ἔγνω",
"Α200":"Παλλάδ᾽ Ἀθηναίην: δεινὼ δέ οἱ ὄσσε φάανθεν:",
"Α201":"καί μιν φωνήσας ἔπεα πτερόεντα προσηύδα:",
"Α202":"τίπτ᾽ αὖτ᾽ αἰγιόχοιο Διὸς τέκος εἰλήλουθας;",
"Α203":"ἦ ἵνα ὕβριν ἴδῃ Ἀγαμέμνονος Ἀτρεΐδαο;",
"Α204":"ἀλλ᾽ ἔκ τοι ἐρέω, τὸ δὲ καὶ τελέεσθαι ὀΐω:",
"Α205":"ᾗς ὑπεροπλίῃσι τάχ᾽ ἄν ποτε θυμὸν ὀλέσσῃ.",
"Α206":"τὸν δ᾽ αὖτε προσέειπε θεὰ γλαυκῶπις Ἀθήνη:",
"Α207":"ἦλθον ἐγὼ παύσουσα τὸ σὸν μένος, αἴ κε πίθηαι,",
"Α208":"οὐρανόθεν: πρὸ δέ μ᾽ ἧκε θεὰ λευκώλενος Ἥρη",
"Α209":"ἄμφω ὁμῶς θυμῷ φιλέουσά τε κηδομένη τε:",
"Α210":"ἀλλ᾽ ἄγε λῆγ᾽ ἔριδος, μηδὲ ξίφος ἕλκεο χειρί:",
"Α211":"ἀλλ᾽ ἤτοι ἔπεσιν μὲν ὀνείδισον ὡς ἔσεταί περ:",
"Α212":"ὧδε γὰρ ἐξερέω, τὸ δὲ καὶ τετελεσμένον ἔσται:",
"Α213":"καί ποτέ τοι τρὶς τόσσα παρέσσεται ἀγλαὰ δῶρα",
"Α214":"ὕβριος εἵνεκα τῆσδε: σὺ δ᾽ ἴσχεο, πείθεο δ᾽ ἡμῖν.",
"Α215":"τὴν δ᾽ ἀπαμειβόμενος προσέφη πόδας ὠκὺς Ἀχιλλεύς:",
"Α216":"χρὴ μὲν σφωΐτερόν γε θεὰ ἔπος εἰρύσσασθαι",
"Α217":"καὶ μάλα περ θυμῷ κεχολωμένον: ὧς γὰρ ἄμεινον:",
"Α218":"ὅς κε θεοῖς ἐπιπείθηται μάλα τ᾽ ἔκλυον αὐτοῦ.",
"Α219":"ἦ καὶ ἐπ᾽ ἀργυρέῃ κώπῃ σχέθε χεῖρα βαρεῖαν,",
"Α220":"ἂψ δ᾽ ἐς κουλεὸν ὦσε μέγα ξίφος, οὐδ᾽ ἀπίθησε",
"Α221":"μύθῳ Ἀθηναίης: ἣ δ᾽ Οὔλυμπον δὲ βεβήκει",
"Α222":"δώματ᾽ ἐς αἰγιόχοιο Διὸς μετὰ δαίμονας ἄλλους.",
"Α223":"Πηλεΐδης δ᾽ ἐξαῦτις ἀταρτηροῖς ἐπέεσσιν",
"Α224":"Ἀτρεΐδην προσέειπε, καὶ οὔ πω λῆγε χόλοιο:",
"Α225":"οἰνοβαρές, κυνὸς ὄμματ᾽ ἔχων, κραδίην δ᾽ ἐλάφοιο,",
"Α226":"οὔτέ ποτ᾽ ἐς πόλεμον ἅμα λαῷ θωρηχθῆναι",
"Α227":"οὔτε λόχον δ᾽ ἰέναι σὺν ἀριστήεσσιν Ἀχαιῶν",
"Α228":"τέτληκας θυμῷ: τὸ δέ τοι κὴρ εἴδεται εἶναι.",
"Α229":"ἦ πολὺ λώϊόν ἐστι κατὰ στρατὸν εὐρὺν Ἀχαιῶν",
"Α230":"δῶρ᾽ ἀποαιρεῖσθαι ὅς τις σέθεν ἀντίον εἴπῃ:",
"Α231":"δημοβόρος βασιλεὺς ἐπεὶ οὐτιδανοῖσιν ἀνάσσεις:",
"Α232":"ἦ γὰρ ἂν Ἀτρεΐδη νῦν ὕστατα λωβήσαιο.",
"Α233":"ἀλλ᾽ ἔκ τοι ἐρέω καὶ ἐπὶ μέγαν ὅρκον ὀμοῦμαι:",
"Α234":"ναὶ μὰ τόδε σκῆπτρον, τὸ μὲν οὔ ποτε φύλλα καὶ ὄζους",
"Α235":"φύσει, ἐπεὶ δὴ πρῶτα τομὴν ἐν ὄρεσσι λέλοιπεν,",
"Α236":"οὐδ᾽ ἀναθηλήσει: περὶ γάρ ῥά ἑ χαλκὸς ἔλεψε",
"Α237":"φύλλά τε καὶ φλοιόν: νῦν αὖτέ μιν υἷες Ἀχαιῶν",
"Α238":"ἐν παλάμῃς φορέουσι δικασπόλοι, οἵ τε θέμιστας",
"Α239":"πρὸς Διὸς εἰρύαται: ὃ δέ τοι μέγας ἔσσεται ὅρκος:",
"Α240":"ἦ ποτ᾽ Ἀχιλλῆος ποθὴ ἵξεται υἷας Ἀχαιῶν",
"Α241":"σύμπαντας: τότε δ᾽ οὔ τι δυνήσεαι ἀχνύμενός περ",
"Α242":"χραισμεῖν, εὖτ᾽ ἂν πολλοὶ ὑφ᾽ Ἕκτορος ἀνδροφόνοιο",
"Α243":"θνήσκοντες πίπτωσι: σὺ δ᾽ ἔνδοθι θυμὸν ἀμύξεις",
"Α244":"χωόμενος ὅ τ᾽ ἄριστον Ἀχαιῶν οὐδὲν ἔτισας.",
"Α245":"ὣς φάτο Πηλεΐδης, ποτὶ δὲ σκῆπτρον βάλε γαίῃ",
"Α246":"χρυσείοις ἥλοισι πεπαρμένον, ἕζετο δ᾽ αὐτός:",
"Α247":"Ἀτρεΐδης δ᾽ ἑτέρωθεν ἐμήνιε: τοῖσι δὲ Νέστωρ",
"Α248":"ἡδυεπὴς ἀνόρουσε λιγὺς Πυλίων ἀγορητής,",
"Α249":"τοῦ καὶ ἀπὸ γλώσσης μέλιτος γλυκίων ῥέεν αὐδή:",
"Α250":"τῷ δ᾽ ἤδη δύο μὲν γενεαὶ μερόπων ἀνθρώπων",
"Α251":"ἐφθίαθ᾽, οἵ οἱ πρόσθεν ἅμα τράφεν ἠδ᾽ ἐγένοντο",
"Α252":"ἐν Πύλῳ ἠγαθέῃ, μετὰ δὲ τριτάτοισιν ἄνασσεν:",
"Α253":"ὅ σφιν ἐὺ φρονέων ἀγορήσατο καὶ μετέειπεν:",
"Α254":"ὦ πόποι ἦ μέγα πένθος Ἀχαιΐδα γαῖαν ἱκάνει:",
"Α255":"ἦ κεν γηθήσαι Πρίαμος Πριάμοιό τε παῖδες",
"Α256":"ἄλλοι τε Τρῶες μέγα κεν κεχαροίατο θυμῷ",
"Α257":"εἰ σφῶϊν τάδε πάντα πυθοίατο μαρναμένοιϊν,",
"Α258":"οἳ περὶ μὲν βουλὴν Δαναῶν, περὶ δ᾽ ἐστὲ μάχεσθαι.",
"Α259":"ἀλλὰ πίθεσθ᾽: ἄμφω δὲ νεωτέρω ἐστὸν ἐμεῖο:",
"Α260":"ἤδη γάρ ποτ᾽ ἐγὼ καὶ ἀρείοσιν ἠέ περ ὑμῖν",
"Α261":"ἀνδράσιν ὡμίλησα, καὶ οὔ ποτέ μ᾽ οἵ γ᾽ ἀθέριζον.",
"Α262":"οὐ γάρ πω τοίους ἴδον ἀνέρας οὐδὲ ἴδωμαι,",
"Α263":"οἷον Πειρίθοόν τε Δρύαντά τε ποιμένα λαῶν",
"Α264":"Καινέα τ᾽ Ἐξάδιόν τε καὶ ἀντίθεον Πολύφημον",
"Α265":"Θησέα τ᾽ Αἰγεΐδην, ἐπιείκελον ἀθανάτοισιν:",
"Α266":"κάρτιστοι δὴ κεῖνοι ἐπιχθονίων τράφεν ἀνδρῶν:",
"Α267":"κάρτιστοι μὲν ἔσαν καὶ καρτίστοις ἐμάχοντο",
"Α268":"φηρσὶν ὀρεσκῴοισι καὶ ἐκπάγλως ἀπόλεσσαν.",
"Α269":"καὶ μὲν τοῖσιν ἐγὼ μεθομίλεον ἐκ Πύλου ἐλθὼν",
"Α270":"τηλόθεν ἐξ ἀπίης γαίης: καλέσαντο γὰρ αὐτοί:",
"Α271":"καὶ μαχόμην κατ᾽ ἔμ᾽ αὐτὸν ἐγώ: κείνοισι δ᾽ ἂν οὔ τις",
"Α272":"τῶν οἳ νῦν βροτοί εἰσιν ἐπιχθόνιοι μαχέοιτο:",
"Α273":"καὶ μέν μευ βουλέων ξύνιεν πείθοντό τε μύθῳ:",
"Α274":"ἀλλὰ πίθεσθε καὶ ὔμμες, ἐπεὶ πείθεσθαι ἄμεινον:",
"Α275":"μήτε σὺ τόνδ᾽ ἀγαθός περ ἐὼν ἀποαίρεο κούρην,",
"Α276":"ἀλλ᾽ ἔα ὥς οἱ πρῶτα δόσαν γέρας υἷες Ἀχαιῶν:",
"Α277":"μήτε σὺ Πηλείδη ἔθελ᾽ ἐριζέμεναι βασιλῆϊ",
"Α278":"ἀντιβίην, ἐπεὶ οὔ ποθ᾽ ὁμοίης ἔμμορε τιμῆς",
"Α279":"σκηπτοῦχος βασιλεύς, ᾧ τε Ζεὺς κῦδος ἔδωκεν.",
"Α280":"εἰ δὲ σὺ καρτερός ἐσσι θεὰ δέ σε γείνατο μήτηρ,",
"Α281":"ἀλλ᾽ ὅ γε φέρτερός ἐστιν ἐπεὶ πλεόνεσσιν ἀνάσσει.",
"Α282":"Ἀτρεΐδη σὺ δὲ παῦε τεὸν μένος: αὐτὰρ ἔγωγε",
"Α283":"λίσσομ᾽ Ἀχιλλῆϊ μεθέμεν χόλον, ὃς μέγα πᾶσιν",
"Α284":"ἕρκος Ἀχαιοῖσιν πέλεται πολέμοιο κακοῖο.",
"Α285":"τὸν δ᾽ ἀπαμειβόμενος προσέφη κρείων Ἀγαμέμνων:",
"Α286":"ναὶ δὴ ταῦτά γε πάντα γέρον κατὰ μοῖραν ἔειπες:",
"Α287":"ἀλλ᾽ ὅδ᾽ ἀνὴρ ἐθέλει περὶ πάντων ἔμμεναι ἄλλων,",
"Α288":"πάντων μὲν κρατέειν ἐθέλει, πάντεσσι δ᾽ ἀνάσσειν,",
"Α289":"πᾶσι δὲ σημαίνειν, ἅ τιν᾽ οὐ πείσεσθαι ὀΐω:",
"Α290":"εἰ δέ μιν αἰχμητὴν ἔθεσαν θεοὶ αἰὲν ἐόντες",
"Α291":"τοὔνεκά οἱ προθέουσιν ὀνείδεα μυθήσασθαι;",
"Α292":"τὸν δ᾽ ἄρ᾽ ὑποβλήδην ἠμείβετο δῖος Ἀχιλλεύς:",
"Α293":"ἦ γάρ κεν δειλός τε καὶ οὐτιδανὸς καλεοίμην",
"Α294":"εἰ δὴ σοὶ πᾶν ἔργον ὑπείξομαι ὅττί κεν εἴπῃς:",
"Α295":"ἄλλοισιν δὴ ταῦτ᾽ ἐπιτέλλεο, μὴ γὰρ ἔμοιγε",
"Α296":"σήμαιν᾽: οὐ γὰρ ἔγωγ᾽ ἔτι σοὶ πείσεσθαι ὀΐω.",
"Α297":"ἄλλο δέ τοι ἐρέω, σὺ δ᾽ ἐνὶ φρεσὶ βάλλεο σῇσι:",
"Α298":"χερσὶ μὲν οὔ τοι ἔγωγε μαχήσομαι εἵνεκα κούρης",
"Α299":"οὔτε σοὶ οὔτέ τῳ ἄλλῳ, ἐπεί μ᾽ ἀφέλεσθέ γε δόντες:",
"Α300":"τῶν δ᾽ ἄλλων ἅ μοί ἐστι θοῇ παρὰ νηῒ μελαίνῃ",
"Α301":"τῶν οὐκ ἄν τι φέροις ἀνελὼν ἀέκοντος ἐμεῖο:",
"Α302":"εἰ δ᾽ ἄγε μὴν πείρησαι ἵνα γνώωσι καὶ οἵδε:",
"Α303":"αἶψά τοι αἷμα κελαινὸν ἐρωήσει περὶ δουρί.",
"Α304":"ὣς τώ γ᾽ ἀντιβίοισι μαχεσσαμένω ἐπέεσσιν",
"Α305":"ἀνστήτην, λῦσαν δ᾽ ἀγορὴν παρὰ νηυσὶν Ἀχαιῶν:",
"Α306":"Πηλεΐδης μὲν ἐπὶ κλισίας καὶ νῆας ἐΐσας",
"Α307":"ἤϊε σύν τε Μενοιτιάδῃ καὶ οἷς ἑτάροισιν:",
"Α308":"Ἀτρεΐδης δ᾽ ἄρα νῆα θοὴν ἅλα δὲ προέρυσσεν,",
"Α309":"ἐν δ᾽ ἐρέτας ἔκρινεν ἐείκοσιν, ἐς δ᾽ ἑκατόμβην",
"Α310":"βῆσε θεῷ, ἀνὰ δὲ Χρυσηΐδα καλλιπάρῃον",
"Α311":"εἷσεν ἄγων: ἐν δ᾽ ἀρχὸς ἔβη πολύμητις Ὀδυσσεύς.",
"Α312":"οἳ μὲν ἔπειτ᾽ ἀναβάντες ἐπέπλεον ὑγρὰ κέλευθα,",
"Α313":"λαοὺς δ᾽ Ἀτρεΐδης ἀπολυμαίνεσθαι ἄνωγεν:",
"Α314":"οἳ δ᾽ ἀπελυμαίνοντο καὶ εἰς ἅλα λύματα βάλλον,",
"Α315":"ἕρδον δ᾽ Ἀπόλλωνι τεληέσσας ἑκατόμβας",
"Α316":"ταύρων ἠδ᾽ αἰγῶν παρὰ θῖν᾽ ἁλὸς ἀτρυγέτοιο:",
"Α317":"κνίση δ᾽ οὐρανὸν ἷκεν ἑλισσομένη περὶ καπνῷ.",
"Α318":"ὣς οἳ μὲν τὰ πένοντο κατὰ στρατόν: οὐδ᾽ Ἀγαμέμνων",
"Α319":"λῆγ᾽ ἔριδος τὴν πρῶτον ἐπηπείλησ᾽ Ἀχιλῆϊ,",
"Α320":"ἀλλ᾽ ὅ γε Ταλθύβιόν τε καὶ Εὐρυβάτην προσέειπε,",
"Α321":"τώ οἱ ἔσαν κήρυκε καὶ ὀτρηρὼ θεράποντε:",
"Α322":"ἔρχεσθον κλισίην Πηληϊάδεω Ἀχιλῆος:",
"Α323":"χειρὸς ἑλόντ᾽ ἀγέμεν Βρισηΐδα καλλιπάρῃον:",
"Α324":"εἰ δέ κε μὴ δώῃσιν ἐγὼ δέ κεν αὐτὸς ἕλωμαι",
"Α325":"ἐλθὼν σὺν πλεόνεσσι: τό οἱ καὶ ῥίγιον ἔσται.",
"Α326":"ὣς εἰπὼν προΐει, κρατερὸν δ᾽ ἐπὶ μῦθον ἔτελλε:",
"Α327":"τὼ δ᾽ ἀέκοντε βάτην παρὰ θῖν᾽ ἁλὸς ἀτρυγέτοιο,",
"Α328":"Μυρμιδόνων δ᾽ ἐπί τε κλισίας καὶ νῆας ἱκέσθην,",
"Α329":"τὸν δ᾽ εὗρον παρά τε κλισίῃ καὶ νηῒ μελαίνῃ",
"Α330":"ἥμενον: οὐδ᾽ ἄρα τώ γε ἰδὼν γήθησεν Ἀχιλλεύς.",
"Α331":"τὼ μὲν ταρβήσαντε καὶ αἰδομένω βασιλῆα",
"Α332":"στήτην, οὐδέ τί μιν προσεφώνεον οὐδ᾽ ἐρέοντο:",
"Α333":"αὐτὰρ ὃ ἔγνω ᾗσιν ἐνὶ φρεσὶ φώνησέν τε:",
"Α334":"χαίρετε κήρυκες Διὸς ἄγγελοι ἠδὲ καὶ ἀνδρῶν,",
"Α335":"ἆσσον ἴτ᾽: οὔ τί μοι ὔμμες ἐπαίτιοι ἀλλ᾽ Ἀγαμέμνων,",
"Α336":"ὃ σφῶϊ προΐει Βρισηΐδος εἵνεκα κούρης.",
"Α337":"ἀλλ᾽ ἄγε διογενὲς Πατρόκλεες ἔξαγε κούρην",
"Α338":"καί σφωϊν δὸς ἄγειν: τὼ δ᾽ αὐτὼ μάρτυροι ἔστων",
"Α339":"πρός τε θεῶν μακάρων πρός τε θνητῶν ἀνθρώπων",
"Α340":"καὶ πρὸς τοῦ βασιλῆος ἀπηνέος εἴ ποτε δ᾽ αὖτε",
"Α341":"χρειὼ ἐμεῖο γένηται ἀεικέα λοιγὸν ἀμῦναι",
"Α342":"τοῖς ἄλλοις: ἦ γὰρ ὅ γ᾽ ὀλοιῇσι φρεσὶ θύει,",
"Α343":"οὐδέ τι οἶδε νοῆσαι ἅμα πρόσσω καὶ ὀπίσσω,",
"Α344":"ὅππως οἱ παρὰ νηυσὶ σόοι μαχέοιντο Ἀχαιοί.",
"Α345":"ὣς φάτο, Πάτροκλος δὲ φίλῳ ἐπεπείθεθ᾽ ἑταίρῳ,",
"Α346":"ἐκ δ᾽ ἄγαγε κλισίης Βρισηΐδα καλλιπάρῃον,",
"Α347":"δῶκε δ᾽ ἄγειν: τὼ δ᾽ αὖτις ἴτην παρὰ νῆας Ἀχαιῶν:",
"Α348":"ἣ δ᾽ ἀέκουσ᾽ ἅμα τοῖσι γυνὴ κίεν: αὐτὰρ Ἀχιλλεὺς",
"Α349":"δακρύσας ἑτάρων ἄφαρ ἕζετο νόσφι λιασθείς,",
"Α350":"θῖν᾽ ἔφ᾽ ἁλὸς πολιῆς, ὁρόων ἐπ᾽ ἀπείρονα πόντον:",
"Α351":"πολλὰ δὲ μητρὶ φίλῃ ἠρήσατο χεῖρας ὀρεγνύς:",
"Α352":"μῆτερ ἐπεί μ᾽ ἔτεκές γε μινυνθάδιόν περ ἐόντα,",
"Α353":"τιμήν πέρ μοι ὄφελλεν Ὀλύμπιος ἐγγυαλίξαι",
"Α354":"Ζεὺς ὑψιβρεμέτης: νῦν δ᾽ οὐδέ με τυτθὸν ἔτισεν:",
"Α355":"ἦ γάρ μ᾽ Ἀτρεΐδης εὐρὺ κρείων Ἀγαμέμνων",
"Α356":"ἠτίμησεν: ἑλὼν γὰρ ἔχει γέρας αὐτὸς ἀπούρας.",
"Α357":"ὣς φάτο δάκρυ χέων, τοῦ δ᾽ ἔκλυε πότνια μήτηρ",
"Α358":"ἡμένη ἐν βένθεσσιν ἁλὸς παρὰ πατρὶ γέροντι:",
"Α359":"καρπαλίμως δ᾽ ἀνέδυ πολιῆς ἁλὸς ἠΰτ᾽ ὀμίχλη,",
"Α360":"καί ῥα πάροιθ᾽ αὐτοῖο καθέζετο δάκρυ χέοντος,",
"Α361":"χειρί τέ μιν κατέρεξεν ἔπος τ᾽ ἔφατ᾽ ἔκ τ᾽ ὀνόμαζε:",
"Α362":"τέκνον τί κλαίεις; τί δέ σε φρένας ἵκετο πένθος;",
"Α363":"ἐξαύδα, μὴ κεῦθε νόῳ, ἵνα εἴδομεν ἄμφω.",
"Α364":"τὴν δὲ βαρὺ στενάχων προσέφη πόδας ὠκὺς Ἀχιλλεύς:",
"Α365":"οἶσθα: τί ἤ τοι ταῦτα ἰδυίῃ πάντ᾽ ἀγορεύω;",
"Α366":"ᾠχόμεθ᾽ ἐς Θήβην ἱερὴν πόλιν Ἠετίωνος,",
"Α367":"τὴν δὲ διεπράθομέν τε καὶ ἤγομεν ἐνθάδε πάντα:",
"Α368":"καὶ τὰ μὲν εὖ δάσσαντο μετὰ σφίσιν υἷες Ἀχαιῶν,",
"Α369":"ἐκ δ᾽ ἕλον Ἀτρεΐδῃ Χρυσηΐδα καλλιπάρῃον.",
"Α370":"Χρύσης δ᾽ αὖθ᾽ ἱερεὺς ἑκατηβόλου Ἀπόλλωνος",
"Α371":"ἦλθε θοὰς ἐπὶ νῆας Ἀχαιῶν χαλκοχιτώνων",
"Α372":"λυσόμενός τε θύγατρα φέρων τ᾽ ἀπερείσι᾽ ἄποινα,",
"Α373":"στέμματ᾽ ἔχων ἐν χερσὶν ἑκηβόλου Ἀπόλλωνος",
"Α374":"χρυσέῳ ἀνὰ σκήπτρῳ, καὶ λίσσετο πάντας Ἀχαιούς,",
"Α375":"Ἀτρεΐδα δὲ μάλιστα δύω κοσμήτορε λαῶν.",
"Α376":"ἔνθ᾽ ἄλλοι μὲν πάντες ἐπευφήμησαν Ἀχαιοὶ",
"Α377":"αἰδεῖσθαί θ᾽ ἱερῆα καὶ ἀγλαὰ δέχθαι ἄποινα:",
"Α378":"ἀλλ᾽ οὐκ Ἀτρεΐδῃ Ἀγαμέμνονι ἥνδανε θυμῷ,",
"Α379":"ἀλλὰ κακῶς ἀφίει, κρατερὸν δ᾽ ἐπὶ μῦθον ἔτελλε:",
"Α380":"χωόμενος δ᾽ ὁ γέρων πάλιν ᾤχετο: τοῖο δ᾽ Ἀπόλλων",
"Α381":"εὐξαμένου ἤκουσεν, ἐπεὶ μάλα οἱ φίλος ἦεν,",
"Α382":"ἧκε δ᾽ ἐπ᾽ Ἀργείοισι κακὸν βέλος: οἳ δέ νυ λαοὶ",
"Α383":"θνῇσκον ἐπασσύτεροι, τὰ δ᾽ ἐπῴχετο κῆλα θεοῖο",
"Α384":"πάντῃ ἀνὰ στρατὸν εὐρὺν Ἀχαιῶν: ἄμμι δὲ μάντις",
"Α385":"εὖ εἰδὼς ἀγόρευε θεοπροπίας ἑκάτοιο.",
"Α386":"αὐτίκ᾽ ἐγὼ πρῶτος κελόμην θεὸν ἱλάσκεσθαι:",
"Α387":"Ἀτρεΐωνα δ᾽ ἔπειτα χόλος λάβεν, αἶψα δ᾽ ἀναστὰς",
"Α388":"ἠπείλησεν μῦθον ὃ δὴ τετελεσμένος ἐστί:",
"Α389":"τὴν μὲν γὰρ σὺν νηῒ θοῇ ἑλίκωπες Ἀχαιοὶ",
"Α390":"ἐς Χρύσην πέμπουσιν, ἄγουσι δὲ δῶρα ἄνακτι:",
"Α391":"τὴν δὲ νέον κλισίηθεν ἔβαν κήρυκες ἄγοντες",
"Α392":"κούρην Βρισῆος τήν μοι δόσαν υἷες Ἀχαιῶν.",
"Α393":"ἀλλὰ σὺ εἰ δύνασαί γε περίσχεο παιδὸς ἑῆος:",
"Α394":"ἐλθοῦσ᾽ Οὔλυμπον δὲ Δία λίσαι, εἴ ποτε δή τι",
"Α395":"ἢ ἔπει ὤνησας κραδίην Διὸς ἠὲ καὶ ἔργῳ.",
"Α396":"πολλάκι γάρ σεο πατρὸς ἐνὶ μεγάροισιν ἄκουσα",
"Α397":"εὐχομένης ὅτ᾽ ἔφησθα κελαινεφέϊ Κρονίωνι",
"Α398":"οἴη ἐν ἀθανάτοισιν ἀεικέα λοιγὸν ἀμῦναι,",
"Α399":"ὁππότε μιν ξυνδῆσαι Ὀλύμπιοι ἤθελον ἄλλοι",
"Α400":"Ἥρη τ᾽ ἠδὲ Ποσειδάων καὶ Παλλὰς Ἀθήνη:",
"Α401":"ἀλλὰ σὺ τόν γ᾽ ἐλθοῦσα θεὰ ὑπελύσαο δεσμῶν,",
"Α402":"ὦχ᾽ ἑκατόγχειρον καλέσασ᾽ ἐς μακρὸν Ὄλυμπον,",
"Α403":"ὃν Βριάρεων καλέουσι θεοί, ἄνδρες δέ τε πάντες",
"Α404":"Αἰγαίων᾽, ὃ γὰρ αὖτε βίην οὗ πατρὸς ἀμείνων:",
"Α405":"ὅς ῥα παρὰ Κρονίωνι καθέζετο κύδεϊ γαίων:",
"Α406":"τὸν καὶ ὑπέδεισαν μάκαρες θεοὶ οὐδ᾽ ἔτ᾽ ἔδησαν.",
"Α407":"τῶν νῦν μιν μνήσασα παρέζεο καὶ λαβὲ γούνων",
"Α408":"αἴ κέν πως ἐθέλῃσιν ἐπὶ Τρώεσσιν ἀρῆξαι,",
"Α409":"τοὺς δὲ κατὰ πρύμνας τε καὶ ἀμφ᾽ ἅλα ἔλσαι Ἀχαιοὺς",
"Α410":"κτεινομένους, ἵνα πάντες ἐπαύρωνται βασιλῆος,",
"Α411":"γνῷ δὲ καὶ Ἀτρεΐδης εὐρὺ κρείων Ἀγαμέμνων",
"Α412":"ἣν ἄτην ὅ τ᾽ ἄριστον Ἀχαιῶν οὐδὲν ἔτισεν.",
"Α413":"τὸν δ᾽ ἠμείβετ᾽ ἔπειτα Θέτις κατὰ δάκρυ χέουσα:",
"Α414":"ὤ μοι τέκνον ἐμόν, τί νύ σ᾽ ἔτρεφον αἰνὰ τεκοῦσα;",
"Α415":"αἴθ᾽ ὄφελες παρὰ νηυσὶν ἀδάκρυτος καὶ ἀπήμων",
"Α416":"ἧσθαι, ἐπεί νύ τοι αἶσα μίνυνθά περ οὔ τι μάλα δήν:",
"Α417":"νῦν δ᾽ ἅμα τ᾽ ὠκύμορος καὶ ὀϊζυρὸς περὶ πάντων",
"Α418":"ἔπλεο: τώ σε κακῇ αἴσῃ τέκον ἐν μεγάροισι.",
"Α419":"τοῦτο δέ τοι ἐρέουσα ἔπος Διὶ τερπικεραύνῳ",
"Α420":"εἶμ᾽ αὐτὴ πρὸς Ὄλυμπον ἀγάννιφον αἴ κε πίθηται.",
"Α421":"ἀλλὰ σὺ μὲν νῦν νηυσὶ παρήμενος ὠκυπόροισι",
"Α422":"μήνι᾽ Ἀχαιοῖσιν, πολέμου δ᾽ ἀποπαύεο πάμπαν:",
"Α423":"Ζεὺς γὰρ ἐς Ὠκεανὸν μετ᾽ ἀμύμονας Αἰθιοπῆας",
"Α424":"χθιζὸς ἔβη κατὰ δαῖτα, θεοὶ δ᾽ ἅμα πάντες ἕποντο:",
"Α425":"δωδεκάτῃ δέ τοι αὖτις ἐλεύσεται Οὔλυμπον δέ,",
"Α426":"καὶ τότ᾽ ἔπειτά τοι εἶμι Διὸς ποτὶ χαλκοβατὲς δῶ,",
"Α427":"καί μιν γουνάσομαι καί μιν πείσεσθαι ὀΐω.",
"Α428":"ὣς ἄρα φωνήσασ᾽ ἀπεβήσετο, τὸν δὲ λίπ᾽ αὐτοῦ",
"Α429":"χωόμενον κατὰ θυμὸν ἐϋζώνοιο γυναικὸς",
"Α430":"τήν ῥα βίῃ ἀέκοντος ἀπηύρων: αὐτὰρ Ὀδυσσεὺς",
"Α431":"ἐς Χρύσην ἵκανεν ἄγων ἱερὴν ἑκατόμβην.",
"Α432":"οἳ δ᾽ ὅτε δὴ λιμένος πολυβενθέος ἐντὸς ἵκοντο",
"Α433":"ἱστία μὲν στείλαντο, θέσαν δ᾽ ἐν νηῒ μελαίνῃ,",
"Α434":"ἱστὸν δ᾽ ἱστοδόκῃ πέλασαν προτόνοισιν ὑφέντες",
"Α435":"καρπαλίμως, τὴν δ᾽ εἰς ὅρμον προέρεσσαν ἐρετμοῖς.",
"Α436":"ἐκ δ᾽ εὐνὰς ἔβαλον, κατὰ δὲ πρυμνήσι᾽ ἔδησαν:",
"Α437":"ἐκ δὲ καὶ αὐτοὶ βαῖνον ἐπὶ ῥηγμῖνι θαλάσσης,",
"Α438":"ἐκ δ᾽ ἑκατόμβην βῆσαν ἑκηβόλῳ Ἀπόλλωνι:",
"Α439":"ἐκ δὲ Χρυσηῒς νηὸς βῆ ποντοπόροιο.",
"Α440":"τὴν μὲν ἔπειτ᾽ ἐπὶ βωμὸν ἄγων πολύμητις Ὀδυσσεὺς",
"Α441":"πατρὶ φίλῳ ἐν χερσὶ τίθει καί μιν προσέειπεν:",
"Α442":"ὦ Χρύση, πρό μ᾽ ἔπεμψεν ἄναξ ἀνδρῶν Ἀγαμέμνων",
"Α443":"παῖδά τε σοὶ ἀγέμεν, Φοίβῳ θ᾽ ἱερὴν ἑκατόμβην",
"Α444":"ῥέξαι ὑπὲρ Δαναῶν ὄφρ᾽ ἱλασόμεσθα ἄνακτα,",
"Α445":"ὃς νῦν Ἀργείοισι πολύστονα κήδε᾽ ἐφῆκεν.",
"Α446":"ὣς εἰπὼν ἐν χερσὶ τίθει, ὃ δὲ δέξατο χαίρων",
"Α447":"παῖδα φίλην: τοὶ δ᾽ ὦκα θεῷ ἱερὴν ἑκατόμβην",
"Α448":"ἑξείης ἔστησαν ἐΰδμητον περὶ βωμόν,",
"Α449":"χερνίψαντο δ᾽ ἔπειτα καὶ οὐλοχύτας ἀνέλοντο.",
"Α450":"τοῖσιν δὲ Χρύσης μεγάλ᾽ εὔχετο χεῖρας ἀνασχών:",
"Α451":"κλῦθί μευ ἀργυρότοξ᾽, ὃς Χρύσην ἀμφιβέβηκας",
"Α452":"Κίλλαν τε ζαθέην Τενέδοιό τε ἶφι ἀνάσσεις:",
"Α453":"ἦ μὲν δή ποτ᾽ ἐμεῦ πάρος ἔκλυες εὐξαμένοιο,",
"Α454":"τίμησας μὲν ἐμέ, μέγα δ᾽ ἴψαο λαὸν Ἀχαιῶν:",
"Α455":"ἠδ᾽ ἔτι καὶ νῦν μοι τόδ᾽ ἐπικρήηνον ἐέλδωρ:",
"Α456":"ἤδη νῦν Δαναοῖσιν ἀεικέα λοιγὸν ἄμυνον.",
"Α457":"ὣς ἔφατ᾽ εὐχόμενος, τοῦ δ᾽ ἔκλυε Φοῖβος Ἀπόλλων.",
"Α458":"αὐτὰρ ἐπεί ῥ᾽ εὔξαντο καὶ οὐλοχύτας προβάλοντο,",
"Α459":"αὐέρυσαν μὲν πρῶτα καὶ ἔσφαξαν καὶ ἔδειραν,",
"Α460":"μηρούς τ᾽ ἐξέταμον κατά τε κνίσῃ ἐκάλυψαν",
"Α461":"δίπτυχα ποιήσαντες, ἐπ᾽ αὐτῶν δ᾽ ὠμοθέτησαν:",
"Α462":"καῖε δ᾽ ἐπὶ σχίζῃς ὁ γέρων, ἐπὶ δ᾽ αἴθοπα οἶνον",
"Α463":"λεῖβε: νέοι δὲ παρ᾽ αὐτὸν ἔχον πεμπώβολα χερσίν.",
"Α464":"αὐτὰρ ἐπεὶ κατὰ μῆρε κάη καὶ σπλάγχνα πάσαντο,",
"Α465":"μίστυλλόν τ᾽ ἄρα τἆλλα καὶ ἀμφ᾽ ὀβελοῖσιν ἔπειραν,",
"Α466":"ὤπτησάν τε περιφραδέως, ἐρύσαντό τε πάντα.",
"Α467":"αὐτὰρ ἐπεὶ παύσαντο πόνου τετύκοντό τε δαῖτα",
"Α468":"δαίνυντ᾽, οὐδέ τι θυμὸς ἐδεύετο δαιτὸς ἐΐσης.",
"Α469":"αὐτὰρ ἐπεὶ πόσιος καὶ ἐδητύος ἐξ ἔρον ἕντο,",
"Α470":"κοῦροι μὲν κρητῆρας ἐπεστέψαντο ποτοῖο,",
"Α471":"νώμησαν δ᾽ ἄρα πᾶσιν ἐπαρξάμενοι δεπάεσσιν:",
"Α472":"οἳ δὲ πανημέριοι μολπῇ θεὸν ἱλάσκοντο",
"Α473":"καλὸν ἀείδοντες παιήονα κοῦροι Ἀχαιῶν",
"Α474":"μέλποντες ἑκάεργον: ὃ δὲ φρένα τέρπετ᾽ ἀκούων.",
"Α475":"ἦμος δ᾽ ἠέλιος κατέδυ καὶ ἐπὶ κνέφας ἦλθε,",
"Α476":"δὴ τότε κοιμήσαντο παρὰ πρυμνήσια νηός:",
"Α477":"ἦμος δ᾽ ἠριγένεια φάνη ῥοδοδάκτυλος Ἠώς,",
"Α478":"καὶ τότ᾽ ἔπειτ᾽ ἀνάγοντο μετὰ στρατὸν εὐρὺν Ἀχαιῶν:",
"Α479":"τοῖσιν δ᾽ ἴκμενον οὖρον ἵει ἑκάεργος Ἀπόλλων:",
"Α480":"οἳ δ᾽ ἱστὸν στήσαντ᾽ ἀνά θ᾽ ἱστία λευκὰ πέτασσαν,",
"Α481":"ἐν δ᾽ ἄνεμος πρῆσεν μέσον ἱστίον, ἀμφὶ δὲ κῦμα",
"Α482":"στείρῃ πορφύρεον μεγάλ᾽ ἴαχε νηὸς ἰούσης:",
"Α483":"ἣ δ᾽ ἔθεεν κατὰ κῦμα διαπρήσσουσα κέλευθον.",
"Α484":"αὐτὰρ ἐπεί ῥ᾽ ἵκοντο κατὰ στρατὸν εὐρὺν Ἀχαιῶν,",
"Α485":"νῆα μὲν οἵ γε μέλαιναν ἐπ᾽ ἠπείροιο ἔρυσσαν",
"Α486":"ὑψοῦ ἐπὶ ψαμάθοις, ὑπὸ δ᾽ ἕρματα μακρὰ τάνυσσαν:",
"Α487":"αὐτοὶ δ᾽ ἐσκίδναντο κατὰ κλισίας τε νέας τε.",
"Α488":"αὐτὰρ ὃ μήνιε νηυσὶ παρήμενος ὠκυπόροισι",
"Α489":"διογενὴς Πηλῆος υἱὸς πόδας ὠκὺς Ἀχιλλεύς:",
"Α490":"οὔτέ ποτ᾽ εἰς ἀγορὴν πωλέσκετο κυδιάνειραν",
"Α491":"οὔτέ ποτ᾽ ἐς πόλεμον, ἀλλὰ φθινύθεσκε φίλον κῆρ",
"Α492":"αὖθι μένων, ποθέεσκε δ᾽ ἀϋτήν τε πτόλεμόν τε.",
"Α493":"ἀλλ᾽ ὅτε δή ῥ᾽ ἐκ τοῖο δυωδεκάτη γένετ᾽ ἠώς,",
"Α494":"καὶ τότε δὴ πρὸς Ὄλυμπον ἴσαν θεοὶ αἰὲν ἐόντες",
"Α495":"πάντες ἅμα, Ζεὺς δ᾽ ἦρχε: Θέτις δ᾽ οὐ λήθετ᾽ ἐφετμέων",
"Α496":"παιδὸς ἑοῦ, ἀλλ᾽ ἥ γ᾽ ἀνεδύσετο κῦμα θαλάσσης.",
"Α497":"ἠερίη δ᾽ ἀνέβη μέγαν οὐρανὸν Οὔλυμπόν τε.",
"Α498":"εὗρεν δ᾽ εὐρύοπα Κρονίδην ἄτερ ἥμενον ἄλλων",
"Α499":"ἀκροτάτῃ κορυφῇ πολυδειράδος Οὐλύμποιο:",
"Α500":"καί ῥα πάροιθ᾽ αὐτοῖο καθέζετο, καὶ λάβε γούνων",
"Α501":"σκαιῇ, δεξιτερῇ δ᾽ ἄρ᾽ ὑπ᾽ ἀνθερεῶνος ἑλοῦσα",
"Α502":"λισσομένη προσέειπε Δία Κρονίωνα ἄνακτα:",
"Α503":"Ζεῦ πάτερ εἴ ποτε δή σε μετ᾽ ἀθανάτοισιν ὄνησα",
"Α504":"ἢ ἔπει ἢ ἔργῳ, τόδε μοι κρήηνον ἐέλδωρ:",
"Α505":"τίμησόν μοι υἱὸν ὃς ὠκυμορώτατος ἄλλων",
"Α506":"ἔπλετ᾽: ἀτάρ μιν νῦν γε ἄναξ ἀνδρῶν Ἀγαμέμνων",
"Α507":"ἠτίμησεν: ἑλὼν γὰρ ἔχει γέρας αὐτὸς ἀπούρας.",
"Α508":"ἀλλὰ σύ πέρ μιν τῖσον Ὀλύμπιε μητίετα Ζεῦ:",
"Α509":"τόφρα δ᾽ ἐπὶ Τρώεσσι τίθει κράτος ὄφρ᾽ ἂν Ἀχαιοὶ",
"Α510":"υἱὸν ἐμὸν τίσωσιν ὀφέλλωσίν τέ ἑ τιμῇ.",
"Α511":"ὣς φάτο: τὴν δ᾽ οὔ τι προσέφη νεφεληγερέτα Ζεύς,",
"Α512":"ἀλλ᾽ ἀκέων δὴν ἧστο: Θέτις δ᾽ ὡς ἥψατο γούνων",
"Α513":"ὣς ἔχετ᾽ ἐμπεφυυῖα, καὶ εἴρετο δεύτερον αὖτις:",
"Α514":"νημερτὲς μὲν δή μοι ὑπόσχεο καὶ κατάνευσον",
"Α515":"ἢ ἀπόειπ᾽, ἐπεὶ οὔ τοι ἔπι δέος, ὄφρ᾽ ἐῢ εἰδέω",
"Α516":"ὅσσον ἐγὼ μετὰ πᾶσιν ἀτιμοτάτη θεός εἰμι.",
"Α517":"τὴν δὲ μέγ᾽ ὀχθήσας προσέφη νεφεληγερέτα Ζεύς:",
"Α518":"ἦ δὴ λοίγια ἔργ᾽ ὅ τέ μ᾽ ἐχθοδοπῆσαι ἐφήσεις",
"Α519":"Ἥρῃ ὅτ᾽ ἄν μ᾽ ἐρέθῃσιν ὀνειδείοις ἐπέεσσιν:",
"Α520":"ἣ δὲ καὶ αὔτως μ᾽ αἰεὶ ἐν ἀθανάτοισι θεοῖσι",
"Α521":"νεικεῖ, καί τέ μέ φησι μάχῃ Τρώεσσιν ἀρήγειν.",
"Α522":"ἀλλὰ σὺ μὲν νῦν αὖτις ἀπόστιχε μή τι νοήσῃ",
"Α523":"Ἥρη: ἐμοὶ δέ κε ταῦτα μελήσεται ὄφρα τελέσσω:",
"Α524":"εἰ δ᾽ ἄγε τοι κεφαλῇ κατανεύσομαι ὄφρα πεποίθῃς:",
"Α525":"τοῦτο γὰρ ἐξ ἐμέθεν γε μετ᾽ ἀθανάτοισι μέγιστον",
"Α526":"τέκμωρ: οὐ γὰρ ἐμὸν παλινάγρετον οὐδ᾽ ἀπατηλὸν",
"Α527":"οὐδ᾽ ἀτελεύτητον ὅ τί κεν κεφαλῇ κατανεύσω.",
"Α528":"ἦ καὶ κυανέῃσιν ἐπ᾽ ὀφρύσι νεῦσε Κρονίων:",
"Α529":"ἀμβρόσιαι δ᾽ ἄρα χαῖται ἐπερρώσαντο ἄνακτος",
"Α530":"κρατὸς ἀπ᾽ ἀθανάτοιο: μέγαν δ᾽ ἐλέλιξεν Ὄλυμπον.",
"Α531":"τώ γ᾽ ὣς βουλεύσαντε διέτμαγεν: ἣ μὲν ἔπειτα",
"Α532":"εἰς ἅλα ἆλτο βαθεῖαν ἀπ᾽ αἰγλήεντος Ὀλύμπου,",
"Α533":"Ζεὺς δὲ ἑὸν πρὸς δῶμα: θεοὶ δ᾽ ἅμα πάντες ἀνέσταν",
"Α534":"ἐξ ἑδέων σφοῦ πατρὸς ἐναντίον: οὐδέ τις ἔτλη",
"Α535":"μεῖναι ἐπερχόμενον, ἀλλ᾽ ἀντίοι ἔσταν ἅπαντες.",
"Α536":"ὣς ὃ μὲν ἔνθα καθέζετ᾽ ἐπὶ θρόνου: οὐδέ μιν Ἥρη",
"Α537":"ἠγνοίησεν ἰδοῦσ᾽ ὅτι οἱ συμφράσσατο βουλὰς",
"Α538":"ἀργυρόπεζα Θέτις θυγάτηρ ἁλίοιο γέροντος.",
"Α539":"αὐτίκα κερτομίοισι Δία Κρονίωνα προσηύδα:",
"Α540":"τίς δ᾽ αὖ τοι δολομῆτα θεῶν συμφράσσατο βουλάς;",
"Α541":"αἰεί τοι φίλον ἐστὶν ἐμεῦ ἀπὸ νόσφιν ἐόντα",
"Α542":"κρυπτάδια φρονέοντα δικαζέμεν: οὐδέ τί πώ μοι",
"Α543":"πρόφρων τέτληκας εἰπεῖν ἔπος ὅττι νοήσῃς.",
"Α544":"τὴν δ᾽ ἠμείβετ᾽ ἔπειτα πατὴρ ἀνδρῶν τε θεῶν τε:",
"Α545":"Ἥρη μὴ δὴ πάντας ἐμοὺς ἐπιέλπεο μύθους",
"Α546":"εἰδήσειν: χαλεποί τοι ἔσοντ᾽ ἀλόχῳ περ ἐούσῃ:",
"Α547":"ἀλλ᾽ ὃν μέν κ᾽ ἐπιεικὲς ἀκουέμεν οὔ τις ἔπειτα",
"Α548":"οὔτε θεῶν πρότερος τὸν εἴσεται οὔτ᾽ ἀνθρώπων:",
"Α549":"ὃν δέ κ᾽ ἐγὼν ἀπάνευθε θεῶν ἐθέλωμι νοῆσαι",
"Α550":"μή τι σὺ ταῦτα ἕκαστα διείρεο μηδὲ μετάλλα.",
"Α551":"τὸν δ᾽ ἠμείβετ᾽ ἔπειτα βοῶπις πότνια Ἥρη:",
"Α552":"αἰνότατε Κρονίδη ποῖον τὸν μῦθον ἔειπες;",
"Α553":"καὶ λίην σε πάρος γ᾽ οὔτ᾽ εἴρομαι οὔτε μεταλλῶ,",
"Α554":"ἀλλὰ μάλ᾽ εὔκηλος τὰ φράζεαι ἅσσ᾽ ἐθέλῃσθα.",
"Α555":"νῦν δ᾽ αἰνῶς δείδοικα κατὰ φρένα μή σε παρείπῃ",
"Α556":"ἀργυρόπεζα Θέτις θυγάτηρ ἁλίοιο γέροντος:",
"Α557":"ἠερίη γὰρ σοί γε παρέζετο καὶ λάβε γούνων:",
"Α558":"τῇ σ᾽ ὀΐω κατανεῦσαι ἐτήτυμον ὡς Ἀχιλῆα",
"Α559":"τιμήσῃς, ὀλέσῃς δὲ πολέας ἐπὶ νηυσὶν Ἀχαιῶν.",
"Α560":"τὴν δ᾽ ἀπαμειβόμενος προσέφη νεφεληγερέτα Ζεύς:",
"Α561":"δαιμονίη αἰεὶ μὲν ὀΐεαι οὐδέ σε λήθω:",
"Α562":"πρῆξαι δ᾽ ἔμπης οὔ τι δυνήσεαι, ἀλλ᾽ ἀπὸ θυμοῦ",
"Α563":"μᾶλλον ἐμοὶ ἔσεαι: τὸ δέ τοι καὶ ῥίγιον ἔσται.",
"Α564":"εἰ δ᾽ οὕτω τοῦτ᾽ ἐστὶν ἐμοὶ μέλλει φίλον εἶναι:",
"Α565":"ἀλλ᾽ ἀκέουσα κάθησο, ἐμῷ δ᾽ ἐπιπείθεο μύθῳ,",
"Α566":"μή νύ τοι οὐ χραίσμωσιν ὅσοι θεοί εἰσ᾽ ἐν Ὀλύμπῳ",
"Α567":"ἆσσον ἰόνθ᾽, ὅτε κέν τοι ἀάπτους χεῖρας ἐφείω.",
"Α568":"ὣς ἔφατ᾽ ἔδεισεν δὲ βοῶπις πότνια Ἥρη,",
"Α569":"καί ῥ᾽ ἀκέουσα καθῆστο ἐπιγνάμψασα φίλον κῆρ:",
"Α570":"ὄχθησαν δ᾽ ἀνὰ δῶμα Διὸς θεοὶ Οὐρανίωνες:",
"Α571":"τοῖσιν δ᾽ Ἥφαιστος κλυτοτέχνης ἦρχ᾽ ἀγορεύειν",
"Α572":"μητρὶ φίλῃ ἐπίηρα φέρων λευκωλένῳ Ἥρῃ:",
"Α573":"ἦ δὴ λοίγια ἔργα τάδ᾽ ἔσσεται οὐδ᾽ ἔτ᾽ ἀνεκτά,",
"Α574":"εἰ δὴ σφὼ ἕνεκα θνητῶν ἐριδαίνετον ὧδε,",
"Α575":"ἐν δὲ θεοῖσι κολῳὸν ἐλαύνετον: οὐδέ τι δαιτὸς",
"Α576":"ἐσθλῆς ἔσσεται ἦδος, ἐπεὶ τὰ χερείονα νικᾷ.",
"Α577":"μητρὶ δ᾽ ἐγὼ παράφημι καὶ αὐτῇ περ νοεούσῃ",
"Α578":"πατρὶ φίλῳ ἐπίηρα φέρειν Διί, ὄφρα μὴ αὖτε",
"Α579":"νεικείῃσι πατήρ, σὺν δ᾽ ἡμῖν δαῖτα ταράξῃ.",
"Α580":"εἴ περ γάρ κ᾽ ἐθέλῃσιν Ὀλύμπιος ἀστεροπητὴς",
"Α581":"ἐξ ἑδέων στυφελίξαι: ὃ γὰρ πολὺ φέρτατός ἐστιν.",
"Α582":"ἀλλὰ σὺ τὸν ἐπέεσσι καθάπτεσθαι μαλακοῖσιν:",
"Α583":"αὐτίκ᾽ ἔπειθ᾽ ἵλαος Ὀλύμπιος ἔσσεται ἡμῖν.",
"Α584":"ὣς ἄρ᾽ ἔφη καὶ ἀναΐξας δέπας ἀμφικύπελλον",
"Α585":"μητρὶ φίλῃ ἐν χειρὶ τίθει καί μιν προσέειπε:",
"Α586":"τέτλαθι μῆτερ ἐμή, καὶ ἀνάσχεο κηδομένη περ,",
"Α587":"μή σε φίλην περ ἐοῦσαν ἐν ὀφθαλμοῖσιν ἴδωμαι",
"Α588":"θεινομένην, τότε δ᾽ οὔ τι δυνήσομαι ἀχνύμενός περ",
"Α589":"χραισμεῖν: ἀργαλέος γὰρ Ὀλύμπιος ἀντιφέρεσθαι:",
"Α590":"ἤδη γάρ με καὶ ἄλλοτ᾽ ἀλεξέμεναι μεμαῶτα",
"Α591":"ῥῖψε ποδὸς τεταγὼν ἀπὸ βηλοῦ θεσπεσίοιο,",
"Α592":"πᾶν δ᾽ ἦμαρ φερόμην, ἅμα δ᾽ ἠελίῳ καταδύντι",
"Α593":"κάππεσον ἐν Λήμνῳ, ὀλίγος δ᾽ ἔτι θυμὸς ἐνῆεν:",
"Α594":"ἔνθά με Σίντιες ἄνδρες ἄφαρ κομίσαντο πεσόντα.",
"Α595":"ὣς φάτο, μείδησεν δὲ θεὰ λευκώλενος Ἥρη,",
"Α596":"μειδήσασα δὲ παιδὸς ἐδέξατο χειρὶ κύπελλον:",
"Α597":"αὐτὰρ ὃ τοῖς ἄλλοισι θεοῖς ἐνδέξια πᾶσιν",
"Α598":"οἰνοχόει γλυκὺ νέκταρ ἀπὸ κρητῆρος ἀφύσσων:",
"Α599":"ἄσβεστος δ᾽ ἄρ᾽ ἐνῶρτο γέλως μακάρεσσι θεοῖσιν",
"Α600":"ὡς ἴδον Ἥφαιστον διὰ δώματα ποιπνύοντα.",
"Α601":"ὣς τότε μὲν πρόπαν ἦμαρ ἐς ἠέλιον καταδύντα",
"Α602":"δαίνυντ᾽, οὐδέ τι θυμὸς ἐδεύετο δαιτὸς ἐΐσης,",
"Α603":"οὐ μὲν φόρμιγγος περικαλλέος ἣν ἔχ᾽ Ἀπόλλων,",
"Α604":"Μουσάων θ᾽ αἳ ἄειδον ἀμειβόμεναι ὀπὶ καλῇ.",
"Α605":"αὐτὰρ ἐπεὶ κατέδυ λαμπρὸν φάος ἠελίοιο,",
"Α606":"οἳ μὲν κακκείοντες ἔβαν οἶκον δὲ ἕκαστος,",
"Α607":"ἧχι ἑκάστῳ δῶμα περικλυτὸς ἀμφιγυήεις",
"Α608":"Ἥφαιστος ποίησεν ἰδυίῃσι πραπίδεσσι:",
"Α609":"Ζεὺς δὲ πρὸς ὃν λέχος ἤϊ᾽ Ὀλύμπιος ἀστεροπητής,",
"Α610":"ἔνθα πάρος κοιμᾶθ᾽ ὅτε μιν γλυκὺς ὕπνος ἱκάνοι:",
"Α611":"ἔνθα καθεῦδ᾽ ἀναβάς, παρὰ δὲ χρυσόθρονος Ἥρη.",
<h4 class="C2">Book 2</h4>"Β1":"ἄλλοι μέν ῥα θεοί τε καὶ ἀνέρες ἱπποκορυσταὶ",
"Β2":"εὗδον παννύχιοι, Δία δ᾽ οὐκ ἔχε νήδυμος ὕπνος,",
"Β3":"ἀλλ᾽ ὅ γε μερμήριζε κατὰ φρένα ὡς Ἀχιλῆα",
"Β4":"τιμήσῃ, ὀλέσῃ δὲ πολέας ἐπὶ νηυσὶν Ἀχαιῶν.",
"Β5":"ἥδε δέ οἱ κατὰ θυμὸν ἀρίστη φαίνετο βουλή,",
"Β6":"πέμψαι ἐπ᾽ Ἀτρεΐδῃ Ἀγαμέμνονι οὖλον ὄνειρον:",
"Β7":"καί μιν φωνήσας ἔπεα πτερόεντα προσηύδα:",
"Β8":"βάσκ᾽ ἴθι οὖλε ὄνειρε θοὰς ἐπὶ νῆας Ἀχαιῶν:",
"Β9":"ἐλθὼν ἐς κλισίην Ἀγαμέμνονος Ἀτρεΐδαο",
"Β10":"πάντα μάλ᾽ ἀτρεκέως ἀγορευέμεν ὡς ἐπιτέλλω:",
"Β11":"θωρῆξαί ἑ κέλευε κάρη κομόωντας Ἀχαιοὺς",
"Β12":"πανσυδίῃ: νῦν γάρ κεν ἕλοι πόλιν εὐρυάγυιαν",
"Β13":"Τρώων: οὐ γὰρ ἔτ᾽ ἀμφὶς Ὀλύμπια δώματ᾽ ἔχοντες",
"Β14":"ἀθάνατοι φράζονται: ἐπέγναμψεν γὰρ ἅπαντας",
"Β15":"Ἥρη λισσομένη, Τρώεσσι δὲ κήδε᾽ ἐφῆπται.",
"Β16":"ὣς φάτο, βῆ δ᾽ ἄρ᾽ ὄνειρος ἐπεὶ τὸν μῦθον ἄκουσε:",
"Β17":"καρπαλίμως δ᾽ ἵκανε θοὰς ἐπὶ νῆας Ἀχαιῶν,",
"Β18":"βῆ δ᾽ ἄρ᾽ ἐπ᾽ Ἀτρεΐδην Ἀγαμέμνονα: τὸν δὲ κίχανεν",
"Β19":"εὕδοντ᾽ ἐν κλισίῃ, περὶ δ᾽ ἀμβρόσιος κέχυθ᾽ ὕπνος.",
"Β20":"στῆ δ᾽ ἄρ᾽ ὑπὲρ κεφαλῆς Νηληΐῳ υἷι ἐοικώς",
"Β21":"Νέστορι, τόν ῥα μάλιστα γερόντων τῖ᾽ Ἀγαμέμνων:",
"Β22":"τῷ μιν ἐεισάμενος προσεφώνεε θεῖος ὄνειρος:",
"Β23":"εὕδεις Ἀτρέος υἱὲ δαΐφρονος ἱπποδάμοιο:",
"Β24":"οὐ χρὴ παννύχιον εὕδειν βουληφόρον ἄνδρα",
"Β25":"ᾧ λαοί τ᾽ ἐπιτετράφαται καὶ τόσσα μέμηλε:",
"Β26":"νῦν δ᾽ ἐμέθεν ξύνες ὦκα: Διὸς δέ τοι ἄγγελός εἰμι,",
"Β27":"ὃς σεῦ ἄνευθεν ἐὼν μέγα κήδεται ἠδ᾽ ἐλεαίρει.",
"Β28":"θωρῆξαί σε κέλευσε κάρη κομόωντας Ἀχαιοὺς",
"Β29":"πανσυδίῃ: νῦν γάρ κεν ἕλοις πόλιν εὐρυάγυιαν",
"Β30":"Τρώων: οὐ γὰρ ἔτ᾽ ἀμφὶς Ὀλύμπια δώματ᾽ ἔχοντες",
"Β31":"ἀθάνατοι φράζονται: ἐπέγναμψεν γὰρ ἅπαντας",
"Β32":"Ἥρη λισσομένη, Τρώεσσι δὲ κήδε᾽ ἐφῆπται",
"Β33":"ἐκ Διός: ἀλλὰ σὺ σῇσιν ἔχε φρεσί, μηδέ σε λήθη",
"Β34":"αἱρείτω εὖτ᾽ ἄν σε μελίφρων ὕπνος ἀνήῃ.",
"Β35":"ὣς ἄρα φωνήσας ἀπεβήσετο, τὸν δὲ λίπ᾽ αὐτοῦ",
"Β36":"τὰ φρονέοντ᾽ ἀνὰ θυμὸν ἅ ῥ᾽ οὐ τελέεσθαι ἔμελλον:",
"Β37":"φῆ γὰρ ὅ γ᾽ αἱρήσειν Πριάμου πόλιν ἤματι κείνῳ",
"Β38":"νήπιος, οὐδὲ τὰ ᾔδη ἅ ῥα Ζεὺς μήδετο ἔργα:",
"Β39":"θήσειν γὰρ ἔτ᾽ ἔμελλεν ἐπ᾽ ἄλγεά τε στοναχάς τε",
"Β40":"Τρωσί τε καὶ Δαναοῖσι διὰ κρατερὰς ὑσμίνας.",
"Β41":"ἔγρετο δ᾽ ἐξ ὕπνου, θείη δέ μιν ἀμφέχυτ᾽ ὀμφή:",
"Β42":"ἕζετο δ᾽ ὀρθωθείς, μαλακὸν δ᾽ ἔνδυνε χιτῶνα",
"Β43":"καλὸν νηγάτεον, περὶ δὲ μέγα βάλλετο φᾶρος:",
"Β44":"ποσσὶ δ᾽ ὑπὸ λιπαροῖσιν ἐδήσατο καλὰ πέδιλα,",
"Β45":"ἀμφὶ δ᾽ ἄρ᾽ ὤμοισιν βάλετο ξίφος ἀργυρόηλον:",
"Β46":"εἵλετο δὲ σκῆπτρον πατρώϊον ἄφθιτον αἰεὶ",
"Β47":"σὺν τῷ ἔβη κατὰ νῆας Ἀχαιῶν χαλκοχιτώνων:",
"Β48":"ἠὼς μέν ῥα θεὰ προσεβήσετο μακρὸν Ὄλυμπον",
"Β49":"Ζηνὶ φόως ἐρέουσα καὶ ἄλλοις ἀθανάτοισιν:",
"Β50":"αὐτὰρ ὃ κηρύκεσσι λιγυφθόγγοισι κέλευσε",
"Β51":"κηρύσσειν ἀγορὴν δὲ κάρη κομόωντας Ἀχαιούς:",
"Β52":"οἳ μὲν ἐκήρυσσον, τοὶ δ᾽ ἠγείροντο μάλ᾽ ὦκα:",
"Β53":"βουλὴν δὲ πρῶτον μεγαθύμων ἷζε γερόντων",
"Β54":"Νεστορέῃ παρὰ νηῒ Πυλοιγενέος βασιλῆος:",
"Β55":"τοὺς ὅ γε συγκαλέσας πυκινὴν ἀρτύνετο βουλήν:",
"Β56":"κλῦτε φίλοι: θεῖός μοι ἐνύπνιον ἦλθεν ὄνειρος",
"Β57":"ἀμβροσίην διὰ νύκτα: μάλιστα δὲ Νέστορι δίῳ",
"Β58":"εἶδός τε μέγεθός τε φυήν τ᾽ ἄγχιστα ἐῴκει:",
"Β59":"στῆ δ᾽ ἄρ᾽ ὑπὲρ κεφαλῆς καί με πρὸς μῦθον ἔειπεν:",
"Β60":"εὕδεις Ἀτρέος υἱὲ δαΐφρονος ἱπποδάμοιο:",
"Β61":"οὐ χρὴ παννύχιον εὕδειν βουληφόρον ἄνδρα,",
"Β62":"ᾧ λαοί τ᾽ ἐπιτετράφαται καὶ τόσσα μέμηλε:",
"Β63":"νῦν δ᾽ ἐμέθεν ξύνες ὦκα: Διὸς δέ τοι ἄγγελός εἰμι,",
"Β64":"ὃς σεῦ ἄνευθεν ἐὼν μέγα κήδεται ἠδ᾽ ἐλεαίρει:",
"Β65":"θωρῆξαί σε κέλευσε κάρη κομόωντας Ἀχαιοὺς",
"Β66":"πανσυδίῃ: νῦν γάρ κεν ἕλοις πόλιν εὐρυάγυιαν",
"Β67":"Τρώων: οὐ γὰρ ἔτ᾽ ἀμφὶς Ὀλύμπια δώματ᾽ ἔχοντες",
"Β68":"ἀθάνατοι φράζονται: ἐπέγναμψεν γὰρ ἅπαντας",
"Β69":"Ἥρη λισσομένη, Τρώεσσι δὲ κήδε᾽ ἐφῆπται",
"Β70":"ἐκ Διός: ἀλλὰ σὺ σῇσιν ἔχε φρεσίν: ὣς ὃ μὲν εἰπὼν",
"Β71":"ᾤχετ᾽ ἀποπτάμενος, ἐμὲ δὲ γλυκὺς ὕπνος ἀνῆκεν.",
"Β72":"ἀλλ᾽ ἄγετ᾽ αἴ κέν πως θωρήξομεν υἷας Ἀχαιῶν:",
"Β73":"πρῶτα δ᾽ ἐγὼν ἔπεσιν πειρήσομαι, ἣ θέμις ἐστί,",
"Β74":"καὶ φεύγειν σὺν νηυσὶ πολυκλήϊσι κελεύσω:",
"Β75":"ὑμεῖς δ᾽ ἄλλοθεν ἄλλος ἐρητύειν ἐπέεσσιν.",
"Β76":"ἤτοι ὅ γ᾽ ὣς εἰπὼν κατ᾽ ἄρ᾽ ἕζετο, τοῖσι δ᾽ ἀνέστη",
"Β77":"Νέστωρ, ὅς ῥα Πύλοιο ἄναξ ἦν ἠμαθόεντος,",
"Β78":"ὅ σφιν ἐὺ φρονέων ἀγορήσατο καὶ μετέειπεν:",
"Β79":"ὦ φίλοι Ἀργείων ἡγήτορες ἠδὲ μέδοντες",
"Β80":"εἰ μέν τις τὸν ὄνειρον Ἀχαιῶν ἄλλος ἔνισπε",
"Β81":"ψεῦδός κεν φαῖμεν καὶ νοσφιζοίμεθα μᾶλλον:",
"Β82":"νῦν δ᾽ ἴδεν ὃς μέγ᾽ ἄριστος Ἀχαιῶν εὔχεται εἶναι:",
"Β83":"ἀλλ᾽ ἄγετ᾽ αἴ κέν πως θωρήξομεν υἷας Ἀχαιῶν.",
"Β84":"ὣς ἄρα φωνήσας βουλῆς ἐξῆρχε νέεσθαι,",
"Β85":"οἳ δ᾽ ἐπανέστησαν πείθοντό τε ποιμένι λαῶν",
"Β86":"σκηπτοῦχοι βασιλῆες: ἐπεσσεύοντο δὲ λαοί.",
"Β87":"ἠΰτε ἔθνεα εἶσι μελισσάων ἁδινάων",
"Β88":"πέτρης ἐκ γλαφυρῆς αἰεὶ νέον ἐρχομενάων,",
"Β89":"βοτρυδὸν δὲ πέτονται ἐπ᾽ ἄνθεσιν εἰαρινοῖσιν:",
"Β90":"αἳ μέν τ᾽ ἔνθα ἅλις πεποτήαται, αἳ δέ τε ἔνθα:",
"Β91":"ὣς τῶν ἔθνεα πολλὰ νεῶν ἄπο καὶ κλισιάων",
"Β92":"ἠϊόνος προπάροιθε βαθείης ἐστιχόωντο",
"Β93":"ἰλαδὸν εἰς ἀγορήν: μετὰ δέ σφισιν ὄσσα δεδήει",
"Β94":"ὀτρύνουσ᾽ ἰέναι Διὸς ἄγγελος: οἳ δ᾽ ἀγέροντο.",
"Β95":"τετρήχει δ᾽ ἀγορή, ὑπὸ δὲ στεναχίζετο γαῖα",
"Β96":"λαῶν ἱζόντων, ὅμαδος δ᾽ ἦν: ἐννέα δέ σφεας",
"Β97":"κήρυκες βοόωντες ἐρήτυον, εἴ ποτ᾽ ἀϋτῆς",
"Β98":"σχοίατ᾽, ἀκούσειαν δὲ διοτρεφέων βασιλήων.",
"Β99":"σπουδῇ δ᾽ ἕζετο λαός, ἐρήτυθεν δὲ καθ᾽ ἕδρας",
"Β100":"παυσάμενοι κλαγγῆς: ἀνὰ δὲ κρείων Ἀγαμέμνων",
"Β101":"ἔστη σκῆπτρον ἔχων τὸ μὲν Ἥφαιστος κάμε τεύχων.",
"Β102":"Ἥφαιστος μὲν δῶκε Διὶ Κρονίωνι ἄνακτι,",
"Β103":"αὐτὰρ ἄρα Ζεὺς δῶκε διακτόρῳ ἀργεϊφόντῃ:",
"Β104":"Ἑρμείας δὲ ἄναξ δῶκεν Πέλοπι πληξίππῳ,",
"Β105":"αὐτὰρ ὃ αὖτε Πέλοψ δῶκ᾽ Ἀτρέϊ ποιμένι λαῶν,",
"Β106":"Ἀτρεὺς δὲ θνῄσκων ἔλιπεν πολύαρνι Θυέστῃ,",
"Β107":"αὐτὰρ ὃ αὖτε Θυέστ᾽ Ἀγαμέμνονι λεῖπε φορῆναι,",
"Β108":"πολλῇσιν νήσοισι καὶ Ἄργεϊ παντὶ ἀνάσσειν.",
"Β109":"τῷ ὅ γ᾽ ἐρεισάμενος ἔπε᾽ Ἀργείοισι μετηύδα:",
"Β110":"ὦ φίλοι ἥρωες Δαναοὶ θεράποντες Ἄρηος",
"Β111":"Ζεύς με μέγα Κρονίδης ἄτῃ ἐνέδησε βαρείῃ,",
"Β112":"σχέτλιος, ὃς πρὶν μέν μοι ὑπέσχετο καὶ κατένευσεν",
"Β113":"Ἴλιον ἐκπέρσαντ᾽ εὐτείχεον ἀπονέεσθαι,",
"Β114":"νῦν δὲ κακὴν ἀπάτην βουλεύσατο, καί με κελεύει",
"Β115":"δυσκλέα Ἄργος ἱκέσθαι, ἐπεὶ πολὺν ὤλεσα λαόν.",
"Β116":"οὕτω που Διὶ μέλλει ὑπερμενέϊ φίλον εἶναι,",
"Β117":"ὃς δὴ πολλάων πολίων κατέλυσε κάρηνα",
"Β118":"ἠδ᾽ ἔτι καὶ λύσει: τοῦ γὰρ κράτος ἐστὶ μέγιστον.",
"Β119":"αἰσχρὸν γὰρ τόδε γ᾽ ἐστὶ καὶ ἐσσομένοισι πυθέσθαι",
"Β120":"μὰψ οὕτω τοιόνδε τοσόνδε τε λαὸν Ἀχαιῶν",
"Β121":"ἄπρηκτον πόλεμον πολεμίζειν ἠδὲ μάχεσθαι",
"Β122":"ἀνδράσι παυροτέροισι, τέλος δ᾽ οὔ πώ τι πέφανται:",
"Β123":"εἴ περ γάρ κ᾽ ἐθέλοιμεν Ἀχαιοί τε Τρῶές τε",
"Β124":"ὅρκια πιστὰ ταμόντες ἀριθμηθήμεναι ἄμφω,",
"Β125":"Τρῶας μὲν λέξασθαι ἐφέστιοι ὅσσοι ἔασιν,",
"Β126":"ἡμεῖς δ᾽ ἐς δεκάδας διακοσμηθεῖμεν Ἀχαιοί,",
"Β127":"Τρώων δ᾽ ἄνδρα ἕκαστοι ἑλοίμεθα οἰνοχοεύειν,",
"Β128":"πολλαί κεν δεκάδες δευοίατο οἰνοχόοιο.",
"Β129":"τόσσον ἐγώ φημι πλέας ἔμμεναι υἷας Ἀχαιῶν",
"Β130":"Τρώων, οἳ ναίουσι κατὰ πτόλιν: ἀλλ᾽ ἐπίκουροι",
"Β131":"πολλέων ἐκ πολίων ἐγχέσπαλοι ἄνδρες ἔασιν,",
"Β132":"οἵ με μέγα πλάζουσι καὶ οὐκ εἰῶσ᾽ ἐθέλοντα",
"Β133":"Ἰλίου ἐκπέρσαι εὖ ναιόμενον πτολίεθρον.",
"Β134":"ἐννέα δὴ βεβάασι Διὸς μεγάλου ἐνιαυτοί,",
"Β135":"καὶ δὴ δοῦρα σέσηπε νεῶν καὶ σπάρτα λέλυνται:",
"Β136":"αἳ δέ που ἡμέτεραί τ᾽ ἄλοχοι καὶ νήπια τέκνα",
"Β137":"εἵατ᾽ ἐνὶ μεγάροις ποτιδέγμεναι: ἄμμι δὲ ἔργον",
"Β138":"αὔτως ἀκράαντον οὗ εἵνεκα δεῦρ᾽ ἱκόμεσθα.",
"Β139":"ἀλλ᾽ ἄγεθ᾽ ὡς ἂν ἐγὼ εἴπω πειθώμεθα πάντες:",
"Β140":"φεύγωμεν σὺν νηυσὶ φίλην ἐς πατρίδα γαῖαν:",
"Β141":"οὐ γὰρ ἔτι Τροίην αἱρήσομεν εὐρυάγυιαν.",
"Β142":"ὣς φάτο, τοῖσι δὲ θυμὸν ἐνὶ στήθεσσιν ὄρινε",
"Β143":"πᾶσι μετὰ πληθὺν ὅσοι οὐ βουλῆς ἐπάκουσαν:",
"Β144":"κινήθη δ᾽ ἀγορὴ φὴ κύματα μακρὰ θαλάσσης",
"Β145":"πόντου Ἰκαρίοιο, τὰ μέν τ᾽ Εὖρός τε Νότος τε",
"Β146":"ὤρορ᾽ ἐπαΐξας πατρὸς Διὸς ἐκ νεφελάων.",
"Β147":"ὡς δ᾽ ὅτε κινήσῃ Ζέφυρος βαθὺ λήϊον ἐλθὼν",
"Β148":"λάβρος ἐπαιγίζων, ἐπί τ᾽ ἠμύει ἀσταχύεσσιν,",
"Β149":"ὣς τῶν πᾶσ᾽ ἀγορὴ κινήθη: τοὶ δ᾽ ἀλαλητῷ",
"Β150":"νῆας ἔπ᾽ ἐσσεύοντο, ποδῶν δ᾽ ὑπένερθε κονίη",
"Β151":"ἵστατ᾽ ἀειρομένη: τοὶ δ᾽ ἀλλήλοισι κέλευον",
"Β152":"ἅπτεσθαι νηῶν ἠδ᾽ ἑλκέμεν εἰς ἅλα δῖαν,",
"Β153":"οὐρούς τ᾽ ἐξεκάθαιρον: ἀϋτὴ δ᾽ οὐρανὸν ἷκεν",
"Β154":"οἴκαδε ἱεμένων: ὑπὸ δ᾽ ᾕρεον ἕρματα νηῶν.",
"Β155":"ἔνθά κεν Ἀργείοισιν ὑπέρμορα νόστος ἐτύχθη",
"Β156":"εἰ μὴ Ἀθηναίην Ἥρη πρὸς μῦθον ἔειπεν:",
"Β157":"ὢ πόποι αἰγιόχοιο Διὸς τέκος Ἀτρυτώνη,",
"Β158":"οὕτω δὴ οἶκον δὲ φίλην ἐς πατρίδα γαῖαν",
"Β159":"Ἀργεῖοι φεύξονται ἐπ᾽ εὐρέα νῶτα θαλάσσης,",
"Β160":"κὰδ δέ κεν εὐχωλὴν Πριάμῳ καὶ Τρωσὶ λίποιεν",
"Β161":"Ἀργείην Ἑλένην, ἧς εἵνεκα πολλοὶ Ἀχαιῶν",
"Β162":"ἐν Τροίῃ ἀπόλοντο φίλης ἀπὸ πατρίδος αἴης:",
"Β163":"ἀλλ᾽ ἴθι νῦν κατὰ λαὸν Ἀχαιῶν χαλκοχιτώνων:",
"Β164":"σοῖς ἀγανοῖς ἐπέεσσιν ἐρήτυε φῶτα ἕκαστον,",
"Β165":"μηδὲ ἔα νῆας ἅλα δ᾽ ἑλκέμεν ἀμφιελίσσας.",
"Β166":"ὣς ἔφατ᾽, οὐδ᾽ ἀπίθησε θεὰ γλαυκῶπις Ἀθήνη,",
"Β167":"βῆ δὲ κατ᾽ Οὐλύμποιο καρήνων ἀΐξασα:",
"Β168":"καρπαλίμως δ᾽ ἵκανε θοὰς ἐπὶ νῆας Ἀχαιῶν.",
"Β169":"εὗρεν ἔπειτ᾽ Ὀδυσῆα Διὶ μῆτιν ἀτάλαντον",
"Β170":"ἑσταότ᾽: οὐδ᾽ ὅ γε νηὸς ἐϋσσέλμοιο μελαίνης",
"Β171":"ἅπτετ᾽, ἐπεί μιν ἄχος κραδίην καὶ θυμὸν ἵκανεν:",
"Β172":"ἀγχοῦ δ᾽ ἱσταμένη προσέφη γλαυκῶπις Ἀθήνη:",
"Β173":"διογενὲς Λαερτιάδη πολυμήχαν᾽ Ὀδυσσεῦ,",
"Β174":"οὕτω δὴ οἶκον δὲ φίλην ἐς πατρίδα γαῖαν",
"Β175":"φεύξεσθ᾽ ἐν νήεσσι πολυκλήϊσι πεσόντες,",
"Β176":"κὰδ δέ κεν εὐχωλὴν Πριάμῳ καὶ Τρωσὶ λίποιτε",
"Β177":"Ἀργείην Ἑλένην, ἧς εἵνεκα πολλοὶ Ἀχαιῶν",
"Β178":"ἐν Τροίῃ ἀπόλοντο φίλης ἀπὸ πατρίδος αἴης;",
"Β179":"ἀλλ᾽ ἴθι νῦν κατὰ λαὸν Ἀχαιῶν, μηδ᾽ ἔτ᾽ ἐρώει,",
"Β180":"σοῖς δ᾽ ἀγανοῖς ἐπέεσσιν ἐρήτυε φῶτα ἕκαστον,",
"Β181":"μηδὲ ἔα νῆας ἅλα δ᾽ ἑλκέμεν ἀμφιελίσσας.",
"Β182":"ὣς φάθ᾽, ὃ δὲ ξυνέηκε θεᾶς ὄπα φωνησάσης,",
"Β183":"βῆ δὲ θέειν, ἀπὸ δὲ χλαῖναν βάλε: τὴν δὲ κόμισσε",
"Β184":"κῆρυξ Εὐρυβάτης Ἰθακήσιος ὅς οἱ ὀπήδει:",
"Β185":"αὐτὸς δ᾽ Ἀτρεΐδεω Ἀγαμέμνονος ἀντίος ἐλθὼν",
"Β186":"δέξατό οἱ σκῆπτρον πατρώϊον ἄφθιτον αἰεί:",
"Β187":"σὺν τῷ ἔβη κατὰ νῆας Ἀχαιῶν χαλκοχιτώνων.",
"Β188":"ὅν τινα μὲν βασιλῆα καὶ ἔξοχον ἄνδρα κιχείη",
"Β189":"τὸν δ᾽ ἀγανοῖς ἐπέεσσιν ἐρητύσασκε παραστάς:",
"Β190":"δαιμόνι᾽ οὔ σε ἔοικε κακὸν ὣς δειδίσσεσθαι,",
"Β191":"ἀλλ᾽ αὐτός τε κάθησο καὶ ἄλλους ἵδρυε λαούς:",
"Β192":"οὐ γάρ πω σάφα οἶσθ᾽ οἷος νόος Ἀτρεΐωνος:",
"Β193":"νῦν μὲν πειρᾶται, τάχα δ᾽ ἴψεται υἷας Ἀχαιῶν.",
"Β194":"ἐν βουλῇ δ᾽ οὐ πάντες ἀκούσαμεν οἷον ἔειπε.",
"Β195":"μή τι χολωσάμενος ῥέξῃ κακὸν υἷας Ἀχαιῶν:",
"Β196":"θυμὸς δὲ μέγας ἐστὶ διοτρεφέων βασιλήων,",
"Β197":"τιμὴ δ᾽ ἐκ Διός ἐστι, φιλεῖ δέ ἑ μητίετα Ζεύς.",
"Β198":"ὃν δ᾽ αὖ δήμου τ᾽ ἄνδρα ἴδοι βοόωντά τ᾽ ἐφεύροι,",
"Β199":"τὸν σκήπτρῳ ἐλάσασκεν ὁμοκλήσασκέ τε μύθῳ:",
"Β200":"δαιμόνι᾽ ἀτρέμας ἧσο καὶ ἄλλων μῦθον ἄκουε,",
"Β201":"οἳ σέο φέρτεροί εἰσι, σὺ δ᾽ ἀπτόλεμος καὶ ἄναλκις",
"Β202":"οὔτέ ποτ᾽ ἐν πολέμῳ ἐναρίθμιος οὔτ᾽ ἐνὶ βουλῇ:",
"Β203":"οὐ μέν πως πάντες βασιλεύσομεν ἐνθάδ᾽ Ἀχαιοί:",
"Β204":"οὐκ ἀγαθὸν πολυκοιρανίη: εἷς κοίρανος ἔστω,",
"Β205":"εἷς βασιλεύς, ᾧ δῶκε Κρόνου πάϊς ἀγκυλομήτεω",
"Β206":"σκῆπτρόν τ᾽ ἠδὲ θέμιστας, ἵνά σφισι βουλεύῃσι.",
"Β207":"ὣς ὅ γε κοιρανέων δίεπε στρατόν: οἳ δ᾽ ἀγορὴν δὲ",
"Β208":"αὖτις ἐπεσσεύοντο νεῶν ἄπο καὶ κλισιάων",
"Β209":"ἠχῇ, ὡς ὅτε κῦμα πολυφλοίσβοιο θαλάσσης",
"Β210":"αἰγιαλῷ μεγάλῳ βρέμεται, σμαραγεῖ δέ τε πόντος.",
"Β211":"ἄλλοι μέν ῥ᾽ ἕζοντο, ἐρήτυθεν δὲ καθ᾽ ἕδρας:",
"Β212":"Θερσίτης δ᾽ ἔτι μοῦνος ἀμετροεπὴς ἐκολῴα,",
"Β213":"ὃς ἔπεα φρεσὶν ᾗσιν ἄκοσμά τε πολλά τε ᾔδη",
"Β214":"μάψ, ἀτὰρ οὐ κατὰ κόσμον, ἐριζέμεναι βασιλεῦσιν,",
"Β215":"ἀλλ᾽ ὅ τι οἱ εἴσαιτο γελοίϊον Ἀργείοισιν",
"Β216":"ἔμμεναι: αἴσχιστος δὲ ἀνὴρ ὑπὸ Ἴλιον ἦλθε:",
"Β217":"φολκὸς ἔην, χωλὸς δ᾽ ἕτερον πόδα: τὼ δέ οἱ ὤμω",
"Β218":"κυρτὼ ἐπὶ στῆθος συνοχωκότε: αὐτὰρ ὕπερθε",
"Β219":"φοξὸς ἔην κεφαλήν, ψεδνὴ δ᾽ ἐπενήνοθε λάχνη.",
"Β220":"ἔχθιστος δ᾽ Ἀχιλῆϊ μάλιστ᾽ ἦν ἠδ᾽ Ὀδυσῆϊ:",
"Β221":"τὼ γὰρ νεικείεσκε: τότ᾽ αὖτ᾽ Ἀγαμέμνονι δίῳ",
"Β222":"ὀξέα κεκλήγων λέγ᾽ ὀνείδεα: τῷ δ᾽ ἄρ᾽ Ἀχαιοὶ",
"Β223":"ἐκπάγλως κοτέοντο νεμέσσηθέν τ᾽ ἐνὶ θυμῷ.",
"Β224":"αὐτὰρ ὃ μακρὰ βοῶν Ἀγαμέμνονα νείκεε μύθῳ:",
"Β225":"Ἀτρεΐδη τέο δ᾽ αὖτ᾽ ἐπιμέμφεαι ἠδὲ χατίζεις;",
"Β226":"πλεῖαί τοι χαλκοῦ κλισίαι, πολλαὶ δὲ γυναῖκες",
"Β227":"εἰσὶν ἐνὶ κλισίῃς ἐξαίρετοι, ἅς τοι Ἀχαιοὶ",
"Β228":"πρωτίστῳ δίδομεν εὖτ᾽ ἂν πτολίεθρον ἕλωμεν.",
"Β229":"ἦ ἔτι καὶ χρυσοῦ ἐπιδεύεαι, ὅν κέ τις οἴσει",
"Β230":"Τρώων ἱπποδάμων ἐξ Ἰλίου υἷος ἄποινα,",
"Β231":"ὅν κεν ἐγὼ δήσας ἀγάγω ἢ ἄλλος Ἀχαιῶν,",
"Β232":"ἠὲ γυναῖκα νέην, ἵνα μίσγεαι ἐν φιλότητι,",
"Β233":"ἥν τ᾽ αὐτὸς ἀπονόσφι κατίσχεαι; οὐ μὲν ἔοικεν",
"Β234":"ἀρχὸν ἐόντα κακῶν ἐπιβασκέμεν υἷας Ἀχαιῶν.",
"Β235":"ὦ πέπονες κάκ᾽ ἐλέγχε᾽ Ἀχαιΐδες οὐκέτ᾽ Ἀχαιοὶ",
"Β236":"οἴκαδέ περ σὺν νηυσὶ νεώμεθα, τόνδε δ᾽ ἐῶμεν",
"Β237":"αὐτοῦ ἐνὶ Τροίῃ γέρα πεσσέμεν, ὄφρα ἴδηται",
"Β238":"ἤ ῥά τί οἱ χἠμεῖς προσαμύνομεν ἦε καὶ οὐκί:",
"Β239":"ὃς καὶ νῦν Ἀχιλῆα ἕο μέγ᾽ ἀμείνονα φῶτα",
"Β240":"ἠτίμησεν: ἑλὼν γὰρ ἔχει γέρας αὐτὸς ἀπούρας.",
"Β241":"ἀλλὰ μάλ᾽ οὐκ Ἀχιλῆϊ χόλος φρεσίν, ἀλλὰ μεθήμων:",
"Β242":"ἦ γὰρ ἂν Ἀτρεΐδη νῦν ὕστατα λωβήσαιο:",
"Β243":"ὣς φάτο νεικείων Ἀγαμέμνονα ποιμένα λαῶν,",
"Β244":"Θερσίτης: τῷ δ᾽ ὦκα παρίστατο δῖος Ὀδυσσεύς,",
"Β245":"καί μιν ὑπόδρα ἰδὼν χαλεπῷ ἠνίπαπε μύθῳ:",
"Β246":"Θερσῖτ᾽ ἀκριτόμυθε, λιγύς περ ἐὼν ἀγορητής,",
"Β247":"ἴσχεο, μηδ᾽ ἔθελ᾽ οἶος ἐριζέμεναι βασιλεῦσιν:",
"Β248":"οὐ γὰρ ἐγὼ σέο φημὶ χερειότερον βροτὸν ἄλλον",
"Β249":"ἔμμεναι, ὅσσοι ἅμ᾽ Ἀτρεΐδῃς ὑπὸ Ἴλιον ἦλθον.",
"Β250":"τὼ οὐκ ἂν βασιλῆας ἀνὰ στόμ᾽ ἔχων ἀγορεύοις,",
"Β251":"καί σφιν ὀνείδεά τε προφέροις, νόστόν τε φυλάσσοις.",
"Β252":"οὐδέ τί πω σάφα ἴδμεν ὅπως ἔσται τάδε ἔργα,",
"Β253":"ἢ εὖ ἦε κακῶς νοστήσομεν υἷες Ἀχαιῶν.",
"Β254":"τὼ νῦν Ἀτρεΐδῃ Ἀγαμέμνονι ποιμένι λαῶν",
"Β255":"ἧσαι ὀνειδίζων, ὅτι οἱ μάλα πολλὰ διδοῦσιν",
"Β256":"ἥρωες Δαναοί: σὺ δὲ κερτομέων ἀγορεύεις.",
"Β257":"ἀλλ᾽ ἔκ τοι ἐρέω, τὸ δὲ καὶ τετελεσμένον ἔσται:",
"Β258":"εἴ κ᾽ ἔτι σ᾽ ἀφραίνοντα κιχήσομαι ὥς νύ περ ὧδε,",
"Β259":"μηκέτ᾽ ἔπειτ᾽ Ὀδυσῆϊ κάρη ὤμοισιν ἐπείη,",
"Β260":"μηδ᾽ ἔτι Τηλεμάχοιο πατὴρ κεκλημένος εἴην,",
"Β261":"εἰ μὴ ἐγώ σε λαβὼν ἀπὸ μὲν φίλα εἵματα δύσω,",
"Β262":"χλαῖνάν τ᾽ ἠδὲ χιτῶνα, τά τ᾽ αἰδῶ ἀμφικαλύπτει,",
"Β263":"αὐτὸν δὲ κλαίοντα θοὰς ἐπὶ νῆας ἀφήσω",
"Β264":"πεπλήγων ἀγορῆθεν ἀεικέσσι πληγῇσιν.",
"Β265":"ὣς ἄρ᾽ ἔφη, σκήπτρῳ δὲ μετάφρενον ἠδὲ καὶ ὤμω",
"Β266":"πλῆξεν: ὃ δ᾽ ἰδνώθη, θαλερὸν δέ οἱ ἔκπεσε δάκρυ:",
"Β267":"σμῶδιξ δ᾽ αἱματόεσσα μεταφρένου ἐξυπανέστη",
"Β268":"σκήπτρου ὕπο χρυσέου: ὃ δ᾽ ἄρ᾽ ἕζετο τάρβησέν τε,",
"Β269":"ἀλγήσας δ᾽ ἀχρεῖον ἰδὼν ἀπομόρξατο δάκρυ.",
"Β270":"οἳ δὲ καὶ ἀχνύμενοί περ ἐπ᾽ αὐτῷ ἡδὺ γέλασσαν:",
"Β271":"ὧδε δέ τις εἴπεσκεν ἰδὼν ἐς πλησίον ἄλλον:",
"Β272":"ὢ πόποι ἦ δὴ μυρί᾽ Ὀδυσσεὺς ἐσθλὰ ἔοργε",
"Β273":"βουλάς τ᾽ ἐξάρχων ἀγαθὰς πόλεμόν τε κορύσσων:",
"Β274":"νῦν δὲ τόδε μέγ᾽ ἄριστον ἐν Ἀργείοισιν ἔρεξεν,",
"Β275":"ὃς τὸν λωβητῆρα ἐπεσβόλον ἔσχ᾽ ἀγοράων.",
"Β276":"οὔ θήν μιν πάλιν αὖτις ἀνήσει θυμὸς ἀγήνωρ",
"Β277":"νεικείειν βασιλῆας ὀνειδείοις ἐπέεσσιν.",
"Β278":"ὣς φάσαν ἣ πληθύς: ἀνὰ δ᾽ ὃ πτολίπορθος Ὀδυσσεὺς",
"Β279":"ἔστη σκῆπτρον ἔχων: παρὰ δὲ γλαυκῶπις Ἀθήνη",
"Β280":"εἰδομένη κήρυκι σιωπᾶν λαὸν ἀνώγει,",
"Β281":"ὡς ἅμα θ᾽ οἳ πρῶτοί τε καὶ ὕστατοι υἷες Ἀχαιῶν",
"Β282":"μῦθον ἀκούσειαν καὶ ἐπιφρασσαίατο βουλήν:",
"Β283":"ὅ σφιν ἐὺ φρονέων ἀγορήσατο καὶ μετέειπεν:",
"Β284":"Ἀτρεΐδη νῦν δή σε ἄναξ ἐθέλουσιν Ἀχαιοὶ",
"Β285":"πᾶσιν ἐλέγχιστον θέμεναι μερόπεσσι βροτοῖσιν,",
"Β286":"οὐδέ τοι ἐκτελέουσιν ὑπόσχεσιν ἥν περ ὑπέσταν",
"Β287":"ἐνθάδ᾽ ἔτι στείχοντες ἀπ᾽ Ἄργεος ἱπποβότοιο",
"Β288":"Ἴλιον ἐκπέρσαντ᾽ εὐτείχεον ἀπονέεσθαι.",
"Β289":"ὥς τε γὰρ ἢ παῖδες νεαροὶ χῆραί τε γυναῖκες",
"Β290":"ἀλλήλοισιν ὀδύρονται οἶκον δὲ νέεσθαι.",
"Β291":"ἦ μὴν καὶ πόνος ἐστὶν ἀνιηθέντα νέεσθαι:",
"Β292":"καὶ γάρ τίς θ᾽ ἕνα μῆνα μένων ἀπὸ ἧς ἀλόχοιο",
"Β293":"ἀσχαλάᾳ σὺν νηῒ πολυζύγῳ, ὅν περ ἄελλαι",
"Β294":"χειμέριαι εἰλέωσιν ὀρινομένη τε θάλασσα:",
"Β295":"ἡμῖν δ᾽ εἴνατός ἐστι περιτροπέων ἐνιαυτὸς",
"Β296":"ἐνθάδε μιμνόντεσσι: τὼ οὐ νεμεσίζομ᾽ Ἀχαιοὺς",
"Β297":"ἀσχαλάαν παρὰ νηυσὶ κορωνίσιν: ἀλλὰ καὶ ἔμπης",
"Β298":"αἰσχρόν τοι δηρόν τε μένειν κενεόν τε νέεσθαι.",
"Β299":"τλῆτε φίλοι, καὶ μείνατ᾽ ἐπὶ χρόνον ὄφρα δαῶμεν",
"Β300":"ἢ ἐτεὸν Κάλχας μαντεύεται ἦε καὶ οὐκί.",
"Β301":"εὖ γὰρ δὴ τόδε ἴδμεν ἐνὶ φρεσίν, ἐστὲ δὲ πάντες",
"Β302":"μάρτυροι, οὓς μὴ κῆρες ἔβαν θανάτοιο φέρουσαι:",
"Β303":"χθιζά τε καὶ πρωΐζ᾽ ὅτ᾽ ἐς Αὐλίδα νῆες Ἀχαιῶν",
"Β304":"ἠγερέθοντο κακὰ Πριάμῳ καὶ Τρωσὶ φέρουσαι,",
"Β305":"ἡμεῖς δ᾽ ἀμφὶ περὶ κρήνην ἱεροὺς κατὰ βωμοὺς",
"Β306":"ἕρδομεν ἀθανάτοισι τεληέσσας ἑκατόμβας",
"Β307":"καλῇ ὑπὸ πλατανίστῳ ὅθεν ῥέεν ἀγλαὸν ὕδωρ:",
"Β308":"ἔνθ᾽ ἐφάνη μέγα σῆμα: δράκων ἐπὶ νῶτα δαφοινὸς",
"Β309":"σμερδαλέος, τόν ῥ᾽ αὐτὸς Ὀλύμπιος ἧκε φόως δέ,",
"Β310":"βωμοῦ ὑπαΐξας πρός ῥα πλατάνιστον ὄρουσεν.",
"Β311":"ἔνθα δ᾽ ἔσαν στρουθοῖο νεοσσοί, νήπια τέκνα,",
"Β312":"ὄζῳ ἐπ᾽ ἀκροτάτῳ πετάλοις ὑποπεπτηῶτες",
"Β313":"ὀκτώ, ἀτὰρ μήτηρ ἐνάτη ἦν ἣ τέκε τέκνα:",
"Β314":"ἔνθ᾽ ὅ γε τοὺς ἐλεεινὰ κατήσθιε τετριγῶτας:",
"Β315":"μήτηρ δ᾽ ἀμφεποτᾶτο ὀδυρομένη φίλα τέκνα:",
"Β316":"τὴν δ᾽ ἐλελιξάμενος πτέρυγος λάβεν ἀμφιαχυῖαν.",
"Β317":"αὐτὰρ ἐπεὶ κατὰ τέκνα φάγε στρουθοῖο καὶ αὐτήν,",
"Β318":"τὸν μὲν ἀρίζηλον θῆκεν θεὸς ὅς περ ἔφηνε:",
"Β319":"λᾶαν γάρ μιν ἔθηκε Κρόνου πάϊς ἀγκυλομήτεω:",
"Β320":"ἡμεῖς δ᾽ ἑσταότες θαυμάζομεν οἷον ἐτύχθη.",
"Β321":"ὡς οὖν δεινὰ πέλωρα θεῶν εἰσῆλθ᾽ ἑκατόμβας,",
"Β322":"Κάλχας δ᾽ αὐτίκ᾽ ἔπειτα θεοπροπέων ἀγόρευε:",
"Β323":"τίπτ᾽ ἄνεῳ ἐγένεσθε κάρη κομόωντες Ἀχαιοί;",
"Β324":"ἡμῖν μὲν τόδ᾽ ἔφηνε τέρας μέγα μητίετα Ζεὺς",
"Β325":"ὄψιμον ὀψιτέλεστον, ὅου κλέος οὔ ποτ᾽ ὀλεῖται.",
"Β326":"ὡς οὗτος κατὰ τέκνα φάγε στρουθοῖο καὶ αὐτὴν",
"Β327":"ὀκτώ, ἀτὰρ μήτηρ ἐνάτη ἦν ἣ τέκε τέκνα,",
"Β328":"ὣς ἡμεῖς τοσσαῦτ᾽ ἔτεα πτολεμίξομεν αὖθι,",
"Β329":"τῷ δεκάτῳ δὲ πόλιν αἱρήσομεν εὐρυάγυιαν.",
"Β330":"κεῖνος τὼς ἀγόρευε: τὰ δὴ νῦν πάντα τελεῖται.",
"Β331":"ἀλλ᾽ ἄγε μίμνετε πάντες ἐϋκνήμιδες Ἀχαιοὶ",
"Β332":"αὐτοῦ εἰς ὅ κεν ἄστυ μέγα Πριάμοιο ἕλωμεν.",
"Β333":"ὣς ἔφατ᾽, Ἀργεῖοι δὲ μέγ᾽ ἴαχον, ἀμφὶ δὲ νῆες",
"Β334":"σμερδαλέον κονάβησαν ἀϋσάντων ὑπ᾽ Ἀχαιῶν,",
"Β335":"μῦθον ἐπαινήσαντες Ὀδυσσῆος θείοιο:",
"Β336":"τοῖσι δὲ καὶ μετέειπε Γερήνιος ἱππότα Νέστωρ:",
"Β337":"ὦ πόποι ἦ δὴ παισὶν ἐοικότες ἀγοράασθε",
"Β338":"νηπιάχοις οἷς οὔ τι μέλει πολεμήϊα ἔργα.",
"Β339":"πῇ δὴ συνθεσίαι τε καὶ ὅρκια βήσεται ἥμιν;",
"Β340":"ἐν πυρὶ δὴ βουλαί τε γενοίατο μήδεά τ᾽ ἀνδρῶν",
"Β341":"σπονδαί τ᾽ ἄκρητοι καὶ δεξιαί, ᾗς ἐπέπιθμεν:",
"Β342":"αὔτως γὰρ ἐπέεσσ᾽ ἐριδαίνομεν, οὐδέ τι μῆχος",
"Β343":"εὑρέμεναι δυνάμεσθα, πολὺν χρόνον ἐνθάδ᾽ ἐόντες.",
"Β344":"Ἀτρεΐδη σὺ δ᾽ ἔθ᾽ ὡς πρὶν ἔχων ἀστεμφέα βουλὴν",
"Β345":"ἄρχευ᾽ Ἀργείοισι κατὰ κρατερὰς ὑσμίνας,",
"Β346":"τούσδε δ᾽ ἔα φθινύθειν ἕνα καὶ δύο, τοί κεν Ἀχαιῶν",
"Β347":"νόσφιν βουλεύωσ᾽: ἄνυσις δ᾽ οὐκ ἔσσεται αὐτῶν:",
"Β348":"πρὶν Ἄργος δ᾽ ἰέναι πρὶν καὶ Διὸς αἰγιόχοιο",
"Β349":"γνώμεναι εἴ τε ψεῦδος ὑπόσχεσις εἴ τε καὶ οὐκί.",
"Β350":"φημὶ γὰρ οὖν κατανεῦσαι ὑπερμενέα Κρονίωνα",
"Β351":"ἤματι τῷ ὅτε νηυσὶν ἐν ὠκυπόροισιν ἔβαινον",
"Β352":"Ἀργεῖοι Τρώεσσι φόνον καὶ κῆρα φέροντες",
"Β353":"ἀστράπτων ἐπιδέξι᾽ ἐναίσιμα σήματα φαίνων.",
"Β354":"τὼ μή τις πρὶν ἐπειγέσθω οἶκον δὲ νέεσθαι",
"Β355":"πρίν τινα πὰρ Τρώων ἀλόχῳ κατακοιμηθῆναι,",
"Β356":"τίσασθαι δ᾽ Ἑλένης ὁρμήματά τε στοναχάς τε.",
"Β357":"εἰ δέ τις ἐκπάγλως ἐθέλει οἶκον δὲ νέεσθαι",
"Β358":"ἁπτέσθω ἧς νηὸς ἐϋσσέλμοιο μελαίνης,",
"Β359":"ὄφρα πρόσθ᾽ ἄλλων θάνατον καὶ πότμον ἐπίσπῃ.",
"Β360":"ἀλλὰ ἄναξ αὐτός τ᾽ εὖ μήδεο πείθεό τ᾽ ἄλλῳ:",
"Β361":"οὔ τοι ἀπόβλητον ἔπος ἔσσεται ὅττί κεν εἴπω:",
"Β362":"κρῖν᾽ ἄνδρας κατὰ φῦλα κατὰ φρήτρας Ἀγάμεμνον,",
"Β363":"ὡς φρήτρη φρήτρηφιν ἀρήγῃ, φῦλα δὲ φύλοις.",
"Β364":"εἰ δέ κεν ὣς ἕρξῃς καί τοι πείθωνται Ἀχαιοί,",
"Β365":"γνώσῃ ἔπειθ᾽ ὅς θ᾽ ἡγεμόνων κακὸς ὅς τέ νυ λαῶν",
"Β366":"ἠδ᾽ ὅς κ᾽ ἐσθλὸς ἔῃσι: κατὰ σφέας γὰρ μαχέονται.",
"Β367":"γνώσεαι δ᾽ εἰ καὶ θεσπεσίῃ πόλιν οὐκ ἀλαπάξεις,",
"Β368":"ἦ ἀνδρῶν κακότητι καὶ ἀφραδίῃ πολέμοιο.",
"Β369":"τὸν δ᾽ ἀπαμειβόμενος προσέφη κρείων Ἀγαμέμνων:",
"Β370":"ἦ μὰν αὖτ᾽ ἀγορῇ νικᾷς γέρον υἷας Ἀχαιῶν.",
"Β371":"αἲ γὰρ Ζεῦ τε πάτερ καὶ Ἀθηναίη καὶ Ἄπολλον",
"Β372":"τοιοῦτοι δέκα μοι συμφράδμονες εἶεν Ἀχαιῶν:",
"Β373":"τώ κε τάχ᾽ ἠμύσειε πόλις Πριάμοιο ἄνακτος",
"Β374":"χερσὶν ὑφ᾽ ἡμετέρῃσιν ἁλοῦσά τε περθομένη τε.",
"Β375":"ἀλλά μοι αἰγίοχος Κρονίδης Ζεὺς ἄλγε᾽ ἔδωκεν,",
"Β376":"ὅς με μετ᾽ ἀπρήκτους ἔριδας καὶ νείκεα βάλλει.",
"Β377":"καὶ γὰρ ἐγὼν Ἀχιλεύς τε μαχεσσάμεθ᾽ εἵνεκα κούρης",
"Β378":"ἀντιβίοις ἐπέεσσιν, ἐγὼ δ᾽ ἦρχον χαλεπαίνων:",
"Β379":"εἰ δέ ποτ᾽ ἔς γε μίαν βουλεύσομεν, οὐκέτ᾽ ἔπειτα",
"Β380":"Τρωσὶν ἀνάβλησις κακοῦ ἔσσεται οὐδ᾽ ἠβαιόν.",
"Β381":"νῦν δ᾽ ἔρχεσθ᾽ ἐπὶ δεῖπνον ἵνα ξυνάγωμεν Ἄρηα.",
"Β382":"εὖ μέν τις δόρυ θηξάσθω, εὖ δ᾽ ἀσπίδα θέσθω,",
"Β383":"εὖ δέ τις ἵπποισιν δεῖπνον δότω ὠκυπόδεσσιν,",
"Β384":"εὖ δέ τις ἅρματος ἀμφὶς ἰδὼν πολέμοιο μεδέσθω,",
"Β385":"ὥς κε πανημέριοι στυγερῷ κρινώμεθ᾽ Ἄρηϊ.",
"Β386":"οὐ γὰρ παυσωλή γε μετέσσεται οὐδ᾽ ἠβαιὸν",
"Β387":"εἰ μὴ νὺξ ἐλθοῦσα διακρινέει μένος ἀνδρῶν.",
"Β388":"ἱδρώσει μέν τευ τελαμὼν ἀμφὶ στήθεσφιν",
"Β389":"ἀσπίδος ἀμφιβρότης, περὶ δ᾽ ἔγχεϊ χεῖρα καμεῖται:",
"Β390":"ἱδρώσει δέ τευ ἵππος ἐΰξοον ἅρμα τιταίνων.",
"Β391":"ὃν δέ κ᾽ ἐγὼν ἀπάνευθε μάχης ἐθέλοντα νοήσω",
"Β392":"μιμνάζειν παρὰ νηυσὶ κορωνίσιν, οὔ οἱ ἔπειτα",
"Β393":"ἄρκιον ἐσσεῖται φυγέειν κύνας ἠδ᾽ οἰωνούς.",
"Β394":"ὣς ἔφατ᾽, Ἀργεῖοι δὲ μέγ᾽ ἴαχον ὡς ὅτε κῦμα",
"Β395":"ἀκτῇ ἐφ᾽ ὑψηλῇ, ὅτε κινήσῃ Νότος ἐλθών,",
"Β396":"προβλῆτι σκοπέλῳ: τὸν δ᾽ οὔ ποτε κύματα λείπει",
"Β397":"παντοίων ἀνέμων, ὅτ᾽ ἂν ἔνθ᾽ ἢ ἔνθα γένωνται.",
"Β398":"ἀνστάντες δ᾽ ὀρέοντο κεδασθέντες κατὰ νῆας,",
"Β399":"κάπνισσάν τε κατὰ κλισίας, καὶ δεῖπνον ἕλοντο.",
"Β400":"ἄλλος δ᾽ ἄλλῳ ἔρεζε θεῶν αἰειγενετάων",
"Β401":"εὐχόμενος θάνατόν τε φυγεῖν καὶ μῶλον Ἄρηος.",
"Β402":"αὐτὰρ ὃ βοῦν ἱέρευσε ἄναξ ἀνδρῶν Ἀγαμέμνων",
"Β403":"πίονα πενταέτηρον ὑπερμενέϊ Κρονίωνι,",
"Β404":"κίκλησκεν δὲ γέροντας ἀριστῆας Παναχαιῶν,",
"Β405":"Νέστορα μὲν πρώτιστα καὶ Ἰδομενῆα ἄνακτα,",
"Β406":"αὐτὰρ ἔπειτ᾽ Αἴαντε δύω καὶ Τυδέος υἱόν,",
"Β407":"ἕκτον δ᾽ αὖτ᾽ Ὀδυσῆα Διὶ μῆτιν ἀτάλαντον.",
"Β408":"αὐτόματος δέ οἱ ἦλθε βοὴν ἀγαθὸς Μενέλαος:",
"Β409":"ᾔδεε γὰρ κατὰ θυμὸν ἀδελφεὸν ὡς ἐπονεῖτο.",
"Β410":"βοῦν δὲ περιστήσαντο καὶ οὐλοχύτας ἀνέλοντο:",
"Β411":"τοῖσιν δ᾽ εὐχόμενος μετέφη κρείων Ἀγαμέμνων:",
"Β412":"Ζεῦ κύδιστε μέγιστε κελαινεφὲς αἰθέρι ναίων",
"Β413":"μὴ πρὶν ἐπ᾽ ἠέλιον δῦναι καὶ ἐπὶ κνέφας ἐλθεῖν",
"Β414":"πρίν με κατὰ πρηνὲς βαλέειν Πριάμοιο μέλαθρον",
"Β415":"αἰθαλόεν, πρῆσαι δὲ πυρὸς δηΐοιο θύρετρα,",
"Β416":"Ἑκτόρεον δὲ χιτῶνα περὶ στήθεσσι δαΐξαι",
"Β417":"χαλκῷ ῥωγαλέον: πολέες δ᾽ ἀμφ᾽ αὐτὸν ἑταῖροι",
"Β418":"πρηνέες ἐν κονίῃσιν ὀδὰξ λαζοίατο γαῖαν.",
"Β419":"ὣς ἔφατ᾽, οὐδ᾽ ἄρα πώ οἱ ἐπεκραίαινε Κρονίων,",
"Β420":"ἀλλ᾽ ὅ γε δέκτο μὲν ἱρά, πόνον δ᾽ ἀμέγαρτον ὄφελλεν.",
"Β421":"αὐτὰρ ἐπεί ῥ᾽ εὔξαντο καὶ οὐλοχύτας προβάλοντο,",
"Β422":"αὐέρυσαν μὲν πρῶτα καὶ ἔσφαξαν καὶ ἔδειραν,",
"Β423":"μηρούς τ᾽ ἐξέταμον κατά τε κνίσῃ ἐκάλυψαν",
"Β424":"δίπτυχα ποιήσαντες, ἐπ᾽ αὐτῶν δ᾽ ὠμοθέτησαν.",
"Β425":"καὶ τὰ μὲν ἂρ σχίζῃσιν ἀφύλλοισιν κατέκαιον,",
"Β426":"σπλάγχνα δ᾽ ἄρ᾽ ἀμπείραντες ὑπείρεχον Ἡφαίστοιο.",
"Β427":"αὐτὰρ ἐπεὶ κατὰ μῆρε κάη καὶ σπλάγχνα πάσαντο,",
"Β428":"μίστυλλόν τ᾽ ἄρα τἆλλα καὶ ἀμφ᾽ ὀβελοῖσιν ἔπειραν,",
"Β429":"ὤπτησάν τε περιφραδέως, ἐρύσαντό τε πάντα.",
"Β430":"αὐτὰρ ἐπεὶ παύσαντο πόνου τετύκοντό τε δαῖτα",
"Β431":"δαίνυντ᾽, οὐδέ τι θυμὸς ἐδεύετο δαιτὸς ἐΐσης.",
"Β432":"αὐτὰρ ἐπεὶ πόσιος καὶ ἐδητύος ἐξ ἔρον ἕντο,",
"Β433":"τοῖς ἄρα μύθων ἦρχε Γερήνιος ἱππότα Νέστωρ:",
"Β434":"Ἀτρεΐδη κύδιστε ἄναξ ἀνδρῶν Ἀγάμεμνον,",
"Β435":"μηκέτι νῦν δήθ᾽ αὖθι λεγώμεθα, μηδ᾽ ἔτι δηρὸν",
"Β436":"ἀμβαλλώμεθα ἔργον ὃ δὴ θεὸς ἐγγυαλίζει.",
"Β437":"ἀλλ᾽ ἄγε κήρυκες μὲν Ἀχαιῶν χαλκοχιτώνων",
"Β438":"λαὸν κηρύσσοντες ἀγειρόντων κατὰ νῆας,",
"Β439":"ἡμεῖς δ᾽ ἀθρόοι ὧδε κατὰ στρατὸν εὐρὺν Ἀχαιῶν",
"Β440":"ἴομεν ὄφρα κε θᾶσσον ἐγείρομεν ὀξὺν Ἄρηα.",
"Β441":"ὣς ἔφατ᾽, οὐδ᾽ ἀπίθησεν ἄναξ ἀνδρῶν Ἀγαμέμνων.",
"Β442":"αὐτίκα κηρύκεσσι λιγυφθόγγοισι κέλευσε",
"Β443":"κηρύσσειν πόλεμον δὲ κάρη κομόωντας Ἀχαιούς:",
"Β444":"οἳ μὲν ἐκήρυσσον, τοὶ δ᾽ ἠγείροντο μάλ᾽ ὦκα.",
"Β445":"οἳ δ᾽ ἀμφ᾽ Ἀτρεΐωνα διοτρεφέες βασιλῆες",
"Β446":"θῦνον κρίνοντες, μετὰ δὲ γλαυκῶπις Ἀθήνη",
"Β447":"αἰγίδ᾽ ἔχουσ᾽ ἐρίτιμον ἀγήρων ἀθανάτην τε,",
"Β448":"τῆς ἑκατὸν θύσανοι παγχρύσεοι ἠερέθονται,",
"Β449":"πάντες ἐϋπλεκέες, ἑκατόμβοιος δὲ ἕκαστος:",
"Β450":"σὺν τῇ παιφάσσουσα διέσσυτο λαὸν Ἀχαιῶν",
"Β451":"ὀτρύνουσ᾽ ἰέναι: ἐν δὲ σθένος ὦρσεν ἑκάστῳ",
"Β452":"καρδίῃ ἄλληκτον πολεμίζειν ἠδὲ μάχεσθαι.",
"Β453":"τοῖσι δ᾽ ἄφαρ πόλεμος γλυκίων γένετ᾽ ἠὲ νέεσθαι",
"Β454":"ἐν νηυσὶ γλαφυρῇσι φίλην ἐς πατρίδα γαῖαν.",
"Β455":"ἠΰτε πῦρ ἀΐδηλον ἐπιφλέγει ἄσπετον ὕλην",
"Β456":"οὔρεος ἐν κορυφῇς, ἕκαθεν δέ τε φαίνεται αὐγή,",
"Β457":"ὣς τῶν ἐρχομένων ἀπὸ χαλκοῦ θεσπεσίοιο",
"Β458":"αἴγλη παμφανόωσα δι᾽ αἰθέρος οὐρανὸν ἷκε.",
"Β459":"τῶν δ᾽ ὥς τ᾽ ὀρνίθων πετεηνῶν ἔθνεα πολλὰ",
"Β460":"χηνῶν ἢ γεράνων ἢ κύκνων δουλιχοδείρων",
"Β461":"Ἀσίω ἐν λειμῶνι Καϋστρίου ἀμφὶ ῥέεθρα",
"Β462":"ἔνθα καὶ ἔνθα ποτῶνται ἀγαλλόμενα πτερύγεσσι",
"Β463":"κλαγγηδὸν προκαθιζόντων, σμαραγεῖ δέ τε λειμών,",
"Β464":"ὣς τῶν ἔθνεα πολλὰ νεῶν ἄπο καὶ κλισιάων",
"Β465":"ἐς πεδίον προχέοντο Σκαμάνδριον: αὐτὰρ ὑπὸ χθὼν",
"Β466":"σμερδαλέον κονάβιζε ποδῶν αὐτῶν τε καὶ ἵππων.",
"Β467":"ἔσταν δ᾽ ἐν λειμῶνι Σκαμανδρίῳ ἀνθεμόεντι",
"Β468":"μυρίοι, ὅσσά τε φύλλα καὶ ἄνθεα γίγνεται ὥρῃ.",
"Β469":"ἠΰτε μυιάων ἁδινάων ἔθνεα πολλὰ",
"Β470":"αἵ τε κατὰ σταθμὸν ποιμνήϊον ἠλάσκουσιν",
"Β471":"ὥρῃ ἐν εἰαρινῇ ὅτε τε γλάγος ἄγγεα δεύει,",
"Β472":"τόσσοι ἐπὶ Τρώεσσι κάρη κομόωντες Ἀχαιοὶ",
"Β473":"ἐν πεδίῳ ἵσταντο διαρραῖσαι μεμαῶτες.",
"Β474":"τοὺς δ᾽ ὥς τ᾽ αἰπόλια πλατέ᾽ αἰγῶν αἰπόλοι ἄνδρες",
"Β475":"ῥεῖα διακρίνωσιν ἐπεί κε νομῷ μιγέωσιν,",
"Β476":"ὣς τοὺς ἡγεμόνες διεκόσμεον ἔνθα καὶ ἔνθα",
"Β477":"ὑσμίνην δ᾽ ἰέναι, μετὰ δὲ κρείων Ἀγαμέμνων",
"Β478":"ὄμματα καὶ κεφαλὴν ἴκελος Διὶ τερπικεραύνῳ,",
"Β479":"Ἄρεϊ δὲ ζώνην, στέρνον δὲ Ποσειδάωνι.",
"Β480":"ἠΰτε βοῦς ἀγέληφι μέγ᾽ ἔξοχος ἔπλετο πάντων",
"Β481":"ταῦρος: ὃ γάρ τε βόεσσι μεταπρέπει ἀγρομένῃσι:",
"Β482":"τοῖον ἄρ᾽ Ἀτρεΐδην θῆκε Ζεὺς ἤματι κείνῳ",
"Β483":"ἐκπρεπέ᾽ ἐν πολλοῖσι καὶ ἔξοχον ἡρώεσσιν.",
"Β484":"ἔσπετε νῦν μοι Μοῦσαι Ὀλύμπια δώματ᾽ ἔχουσαι:",
"Β485":"ὑμεῖς γὰρ θεαί ἐστε πάρεστέ τε ἴστέ τε πάντα,",
"Β486":"ἡμεῖς δὲ κλέος οἶον ἀκούομεν οὐδέ τι ἴδμεν:",
"Β487":"οἵ τινες ἡγεμόνες Δαναῶν καὶ κοίρανοι ἦσαν:",
"Β488":"πληθὺν δ᾽ οὐκ ἂν ἐγὼ μυθήσομαι οὐδ᾽ ὀνομήνω,",
"Β489":"οὐδ᾽ εἴ μοι δέκα μὲν γλῶσσαι, δέκα δὲ στόματ᾽ εἶεν,",
"Β490":"φωνὴ δ᾽ ἄρρηκτος, χάλκεον δέ μοι ἦτορ ἐνείη,",
"Β491":"εἰ μὴ Ὀλυμπιάδες Μοῦσαι Διὸς αἰγιόχοιο",
"Β492":"θυγατέρες μνησαίαθ᾽ ὅσοι ὑπὸ Ἴλιον ἦλθον:",
"Β493":"ἀρχοὺς αὖ νηῶν ἐρέω νῆάς τε προπάσας.",
"Β494":"Βοιωτῶν μὲν Πηνέλεως καὶ Λήϊτος ἦρχον",
"Β495":"Ἀρκεσίλαός τε Προθοήνωρ τε Κλονίος τε,",
"Β496":"οἵ θ᾽ Ὑρίην ἐνέμοντο καὶ Αὐλίδα πετρήεσσαν",
"Β497":"Σχοῖνόν τε Σκῶλόν τε πολύκνημόν τ᾽ Ἐτεωνόν,",
"Β498":"Θέσπειαν Γραῖάν τε καὶ εὐρύχορον Μυκαλησσόν,",
"Β499":"οἵ τ᾽ ἀμφ᾽ Ἅρμ᾽ ἐνέμοντο καὶ Εἰλέσιον καὶ Ἐρυθράς,",
"Β500":"οἵ τ᾽ Ἐλεῶν᾽ εἶχον ἠδ᾽ Ὕλην καὶ Πετεῶνα,",
"Β501":"Ὠκαλέην Μεδεῶνά τ᾽ ἐϋκτίμενον πτολίεθρον,",
"Β502":"Κώπας Εὔτρησίν τε πολυτρήρωνά τε Θίσβην,",
"Β503":"οἵ τε Κορώνειαν καὶ ποιήενθ᾽ Ἁλίαρτον,",
"Β504":"οἵ τε Πλάταιαν ἔχον ἠδ᾽ οἳ Γλισᾶντ᾽ ἐνέμοντο,",
"Β505":"οἵ θ᾽ Ὑποθήβας εἶχον ἐϋκτίμενον πτολίεθρον,",
"Β506":"Ὀγχηστόν θ᾽ ἱερὸν Ποσιδήϊον ἀγλαὸν ἄλσος,",
"Β507":"οἵ τε πολυστάφυλον Ἄρνην ἔχον, οἵ τε Μίδειαν",
"Β508":"Νῖσάν τε ζαθέην Ἀνθηδόνα τ᾽ ἐσχατόωσαν:",
"Β509":"τῶν μὲν πεντήκοντα νέες κίον, ἐν δὲ ἑκάστῃ",
"Β510":"κοῦροι Βοιωτῶν ἑκατὸν καὶ εἴκοσι βαῖνον.",
"Β511":"οἳ δ᾽ Ἀσπληδόνα ναῖον ἰδ᾽ Ὀρχομενὸν Μινύειον,",
"Β512":"τῶν ἦρχ᾽ Ἀσκάλαφος καὶ Ἰάλμενος υἷες Ἄρηος",
"Β513":"οὓς τέκεν Ἀστυόχη δόμῳ Ἄκτορος Ἀζεΐδαο,",
"Β514":"παρθένος αἰδοίη ὑπερώϊον εἰσαναβᾶσα",
"Β515":"Ἄρηϊ κρατερῷ: ὃ δέ οἱ παρελέξατο λάθρῃ:",
"Β516":"τοῖς δὲ τριήκοντα γλαφυραὶ νέες ἐστιχόωντο.",
"Β517":"αὐτὰρ Φωκήων Σχεδίος καὶ Ἐπίστροφος ἦρχον",
"Β518":"υἷες Ἰφίτου μεγαθύμου Ναυβολίδαο,",
"Β519":"οἳ Κυπάρισσον ἔχον Πυθῶνά τε πετρήεσσαν",
"Β520":"Κρῖσάν τε ζαθέην καὶ Δαυλίδα καὶ Πανοπῆα,",
"Β521":"οἵ τ᾽ Ἀνεμώρειαν καὶ Ὑάμπολιν ἀμφενέμοντο,",
"Β522":"οἵ τ᾽ ἄρα πὰρ ποταμὸν Κηφισὸν δῖον ἔναιον,",
"Β523":"οἵ τε Λίλαιαν ἔχον πηγῇς ἔπι Κηφισοῖο:",
"Β524":"τοῖς δ᾽ ἅμα τεσσαράκοντα μέλαιναι νῆες ἕποντο.",
"Β525":"οἳ μὲν Φωκήων στίχας ἵστασαν ἀμφιέποντες,",
"Β526":"Βοιωτῶν δ᾽ ἔμπλην ἐπ᾽ ἀριστερὰ θωρήσσοντο.",
"Β527":"Λοκρῶν δ᾽ ἡγεμόνευεν Ὀϊλῆος ταχὺς Αἴας",
"Β528":"μείων, οὔ τι τόσος γε ὅσος Τελαμώνιος Αἴας",
"Β529":"ἀλλὰ πολὺ μείων: ὀλίγος μὲν ἔην λινοθώρηξ,",
"Β530":"ἐγχείῃ δ᾽ ἐκέκαστο Πανέλληνας καὶ Ἀχαιούς:",
"Β531":"οἳ Κῦνόν τ᾽ ἐνέμοντ᾽ Ὀπόεντά τε Καλλίαρόν τε",
"Β532":"Βῆσσάν τε Σκάρφην τε καὶ Αὐγειὰς ἐρατεινὰς",
"Β533":"Τάρφην τε Θρόνιον τε Βοαγρίου ἀμφὶ ῥέεθρα:",
"Β534":"τῷ δ᾽ ἅμα τεσσαράκοντα μέλαιναι νῆες ἕποντο",
"Β535":"Λοκρῶν, οἳ ναίουσι πέρην ἱερῆς Εὐβοίης.",
"Β536":"οἳ δ᾽ Εὔβοιαν ἔχον μένεα πνείοντες Ἄβαντες",
"Β537":"Χαλκίδα τ᾽ Εἰρέτριάν τε πολυστάφυλόν θ᾽ Ἱστίαιαν",
"Β538":"Κήρινθόν τ᾽ ἔφαλον Δίου τ᾽ αἰπὺ πτολίεθρον,",
"Β539":"οἵ τε Κάρυστον ἔχον ἠδ᾽ οἳ Στύρα ναιετάασκον,",
"Β540":"τῶν αὖθ᾽ ἡγεμόνευ᾽ Ἐλεφήνωρ ὄζος Ἄρηος",
"Β541":"Χαλκωδοντιάδης μεγαθύμων ἀρχὸς Ἀβάντων.",
"Β542":"τῷ δ᾽ ἅμ᾽ Ἄβαντες ἕποντο θοοὶ ὄπιθεν κομόωντες",
"Β543":"αἰχμηταὶ μεμαῶτες ὀρεκτῇσιν μελίῃσι",
"Β544":"θώρηκας ῥήξειν δηΐων ἀμφὶ στήθεσσι:",
"Β545":"τῷ δ᾽ ἅμα τεσσαράκοντα μέλαιναι νῆες ἕποντο.",
"Β546":"οἳ δ᾽ ἄρ᾽ Ἀθήνας εἶχον ἐϋκτίμενον πτολίεθρον",
"Β547":"δῆμον Ἐρεχθῆος μεγαλήτορος, ὅν ποτ᾽ Ἀθήνη",
"Β548":"θρέψε Διὸς θυγάτηρ, τέκε δὲ ζείδωρος ἄρουρα,",
"Β549":"κὰδ δ᾽ ἐν Ἀθήνῃς εἷσεν ἑῷ ἐν πίονι νηῷ:",
"Β550":"ἔνθα δέ μιν ταύροισι καὶ ἀρνειοῖς ἱλάονται",
"Β551":"κοῦροι Ἀθηναίων περιτελλομένων ἐνιαυτῶν:",
"Β552":"τῶν αὖθ᾽ ἡγεμόνευ᾽ υἱὸς Πετεῶο Μενεσθεύς.",
"Β553":"τῷ δ᾽ οὔ πώ τις ὁμοῖος ἐπιχθόνιος γένετ᾽ ἀνὴρ",
"Β554":"κοσμῆσαι ἵππους τε καὶ ἀνέρας ἀσπιδιώτας:",
"Β555":"Νέστωρ οἶος ἔριζεν: ὃ γὰρ προγενέστερος ἦεν:",
"Β556":"τῷ δ᾽ ἅμα πεντήκοντα μέλαιναι νῆες ἕποντο.",
"Β557":"Αἴας δ᾽ ἐκ Σαλαμῖνος ἄγεν δυοκαίδεκα νῆας,",
"Β558":"στῆσε δ᾽ ἄγων ἵν᾽ Ἀθηναίων ἵσταντο φάλαγγες.",
"Β559":"οἳ δ᾽ Ἄργός τ᾽ εἶχον Τίρυνθά τε τειχιόεσσαν",
"Β560":"Ἑρμιόνην Ἀσίνην τε, βαθὺν κατὰ κόλπον ἐχούσας,",
"Β561":"Τροιζῆν᾽ Ἠϊόνας τε καὶ ἀμπελόεντ᾽ Ἐπίδαυρον,",
"Β562":"οἵ τ᾽ ἔχον Αἴγιναν Μάσητά τε κοῦροι Ἀχαιῶν,",
"Β563":"τῶν αὖθ᾽ ἡγεμόνευε βοὴν ἀγαθὸς Διομήδης",
"Β564":"καὶ Σθένελος, Καπανῆος ἀγακλειτοῦ φίλος υἱός:",
"Β565":"τοῖσι δ᾽ ἅμ᾽ Εὐρύαλος τρίτατος κίεν ἰσόθεος φὼς",
"Β566":"Μηκιστέος υἱὸς Ταλαϊονίδαο ἄνακτος:",
"Β567":"συμπάντων δ᾽ ἡγεῖτο βοὴν ἀγαθὸς Διομήδης:",
"Β568":"τοῖσι δ᾽ ἅμ᾽ ὀγδώκοντα μέλαιναι νῆες ἕποντο.",
"Β569":"οἳ δὲ Μυκήνας εἶχον ἐϋκτίμενον πτολίεθρον",
"Β570":"ἀφνειόν τε Κόρινθον ἐϋκτιμένας τε Κλεωνάς,",
"Β571":"Ὀρνειάς τ᾽ ἐνέμοντο Ἀραιθυρέην τ᾽ ἐρατεινὴν",
"Β572":"καὶ Σικυῶν᾽, ὅθ᾽ ἄρ᾽ Ἄδρηστος πρῶτ᾽ ἐμβασίλευεν,",
"Β573":"οἵ θ᾽ Ὑπερησίην τε καὶ αἰπεινὴν Γονόεσσαν",
"Β574":"Πελλήνην τ᾽ εἶχον ἠδ᾽ Αἴγιον ἀμφενέμοντο",
"Β575":"Αἰγιαλόν τ᾽ ἀνὰ πάντα καὶ ἀμφ᾽ Ἑλίκην εὐρεῖαν,",
"Β576":"τῶν ἑκατὸν νηῶν ἦρχε κρείων Ἀγαμέμνων",
"Β577":"Ἀτρεΐδης: ἅμα τῷ γε πολὺ πλεῖστοι καὶ ἄριστοι",
"Β578":"λαοὶ ἕποντ᾽: ἐν δ᾽ αὐτὸς ἐδύσετο νώροπα χαλκὸν",
"Β579":"κυδιόων, πᾶσιν δὲ μετέπρεπεν ἡρώεσσιν",
"Β580":"οὕνεκ᾽ ἄριστος ἔην πολὺ δὲ πλείστους ἄγε λαούς.",
"Β581":"οἳ δ᾽ εἶχον κοίλην Λακεδαίμονα κητώεσσαν,",
"Β582":"Φᾶρίν τε Σπάρτην τε πολυτρήρωνά τε Μέσσην,",
"Β583":"Βρυσειάς τ᾽ ἐνέμοντο καὶ Αὐγειὰς ἐρατεινάς,",
"Β584":"οἵ τ᾽ ἄρ᾽ Ἀμύκλας εἶχον Ἕλος τ᾽ ἔφαλον πτολίεθρον,",
"Β585":"οἵ τε Λάαν εἶχον ἠδ᾽ Οἴτυλον ἀμφενέμοντο,",
"Β586":"τῶν οἱ ἀδελφεὸς ἦρχε βοὴν ἀγαθὸς Μενέλαος",
"Β587":"ἑξήκοντα νεῶν: ἀπάτερθε δὲ θωρήσσοντο:",
"Β588":"ἐν δ᾽ αὐτὸς κίεν ᾗσι προθυμίῃσι πεποιθὼς",
"Β589":"ὀτρύνων πόλεμον δέ: μάλιστα δὲ ἵετο θυμῷ",
"Β590":"τίσασθαι Ἑλένης ὁρμήματά τε στοναχάς τε.",
"Β591":"οἳ δὲ Πύλον τ᾽ ἐνέμοντο καὶ Ἀρήνην ἐρατεινὴν",
"Β592":"καὶ Θρύον Ἀλφειοῖο πόρον καὶ ἐΰκτιτον Αἰπὺ",
"Β593":"καὶ Κυπαρισσήεντα καὶ Ἀμφιγένειαν ἔναιον",
"Β594":"καὶ Πτελεὸν καὶ Ἕλος καὶ Δώριον, ἔνθά τε Μοῦσαι",
"Β595":"ἀντόμεναι Θάμυριν τὸν Θρήϊκα παῦσαν ἀοιδῆς",
"Β596":"Οἰχαλίηθεν ἰόντα παρ᾽ Εὐρύτου Οἰχαλιῆος:",
"Β597":"στεῦτο γὰρ εὐχόμενος νικησέμεν εἴ περ ἂν αὐταὶ",
"Β598":"Μοῦσαι ἀείδοιεν κοῦραι Διὸς αἰγιόχοιο:",
"Β599":"αἳ δὲ χολωσάμεναι πηρὸν θέσαν, αὐτὰρ ἀοιδὴν",
"Β600":"θεσπεσίην ἀφέλοντο καὶ ἐκλέλαθον κιθαριστύν:",
"Β601":"τῶν αὖθ᾽ ἡγεμόνευε Γερήνιος ἱππότα Νέστωρ:",
"Β602":"τῷ δ᾽ ἐνενήκοντα γλαφυραὶ νέες ἐστιχόωντο.",
"Β603":"οἳ δ᾽ ἔχον Ἀρκαδίην ὑπὸ Κυλλήνης ὄρος αἰπὺ",
"Β604":"Αἰπύτιον παρὰ τύμβον ἵν᾽ ἀνέρες ἀγχιμαχηταί,",
"Β605":"οἳ Φενεόν τ᾽ ἐνέμοντο καὶ Ὀρχομενὸν πολύμηλον",
"Β606":"Ῥίπην τε Στρατίην τε καὶ ἠνεμόεσσαν Ἐνίσπην",
"Β607":"καὶ Τεγέην εἶχον καὶ Μαντινέην ἐρατεινὴν",
"Β608":"Στύμφηλόν τ᾽ εἶχον καὶ Παρρασίην ἐνέμοντο,",
"Β609":"τῶν ἦρχ᾽ Ἀγκαίοιο πάϊς κρείων Ἀγαπήνωρ",
"Β610":"ἑξήκοντα νεῶν: πολέες δ᾽ ἐν νηῒ ἑκάστῃ",
"Β611":"Ἀρκάδες ἄνδρες ἔβαινον ἐπιστάμενοι πολεμίζειν.",
"Β612":"αὐτὸς γάρ σφιν δῶκεν ἄναξ ἀνδρῶν Ἀγαμέμνων",
"Β613":"νῆας ἐϋσσέλμους περάαν ἐπὶ οἴνοπα πόντον",
"Β614":"Ἀτρεΐδης, ἐπεὶ οὔ σφι θαλάσσια ἔργα μεμήλει.",
"Β615":"οἳ δ᾽ ἄρα Βουπράσιόν τε καὶ Ἤλιδα δῖαν ἔναιον",
"Β616":"ὅσσον ἐφ᾽ Ὑρμίνη καὶ Μύρσινος ἐσχατόωσα",
"Β617":"πέτρη τ᾽ Ὠλενίη καὶ Ἀλήσιον ἐντὸς ἐέργει,",
"Β618":"τῶν αὖ τέσσαρες ἀρχοὶ ἔσαν, δέκα δ᾽ ἀνδρὶ ἑκάστῳ",
"Β619":"νῆες ἕποντο θοαί, πολέες δ᾽ ἔμβαινον Ἐπειοί.",
"Β620":"τῶν μὲν ἄρ᾽ Ἀμφίμαχος καὶ Θάλπιος ἡγησάσθην",
"Β621":"υἷες ὃ μὲν Κτεάτου, ὃ δ᾽ ἄρ᾽ Εὐρύτου, Ἀκτορίωνε:",
"Β622":"τῶν δ᾽ Ἀμαρυγκεΐδης ἦρχε κρατερὸς Διώρης:",
"Β623":"τῶν δὲ τετάρτων ἦρχε Πολύξεινος θεοειδὴς",
"Β624":"υἱὸς Ἀγασθένεος Αὐγηϊάδαο ἄνακτος.",
"Β625":"οἳ δ᾽ ἐκ Δουλιχίοιο Ἐχινάων θ᾽ ἱεράων",
"Β626":"νήσων, αἳ ναίουσι πέρην ἁλὸς Ἤλιδος ἄντα,",
"Β627":"τῶν αὖθ᾽ ἡγεμόνευε Μέγης ἀτάλαντος Ἄρηϊ",
"Β628":"Φυλεΐδης, ὃν τίκτε Διῒ φίλος ἱππότα Φυλεύς,",
"Β629":"ὅς ποτε Δουλίχιον δ᾽ ἀπενάσσατο πατρὶ χολωθείς:",
"Β630":"τῷ δ᾽ ἅμα τεσσαράκοντα μέλαιναι νῆες ἕποντο.",
"Β631":"αὐτὰρ Ὀδυσσεὺς ἦγε Κεφαλλῆνας μεγαθύμους,",
"Β632":"οἵ ῥ᾽ Ἰθάκην εἶχον καὶ Νήριτον εἰνοσίφυλλον",
"Β633":"καὶ Κροκύλει᾽ ἐνέμοντο καὶ Αἰγίλιπα τρηχεῖαν,",
"Β634":"οἵ τε Ζάκυνθον ἔχον ἠδ᾽ οἳ Σάμον ἀμφενέμοντο,",
"Β635":"οἵ τ᾽ ἤπειρον ἔχον ἠδ᾽ ἀντιπέραι᾽ ἐνέμοντο:",
"Β636":"τῶν μὲν Ὀδυσσεὺς ἦρχε Διὶ μῆτιν ἀτάλαντος:",
"Β637":"τῷ δ᾽ ἅμα νῆες ἕποντο δυώδεκα μιλτοπάρῃοι.",
"Β638":"Αἰτωλῶν δ᾽ ἡγεῖτο Θόας Ἀνδραίμονος υἱός,",
"Β639":"οἳ Πλευρῶν᾽ ἐνέμοντο καὶ Ὤλενον ἠδὲ Πυλήνην",
"Β640":"Χαλκίδα τ᾽ ἀγχίαλον Καλυδῶνά τε πετρήεσσαν:",
"Β641":"οὐ γὰρ ἔτ᾽ Οἰνῆος μεγαλήτορος υἱέες ἦσαν,",
"Β642":"οὐδ᾽ ἄρ᾽ ἔτ᾽ αὐτὸς ἔην, θάνε δὲ ξανθὸς Μελέαγρος:",
"Β643":"τῷ δ᾽ ἐπὶ πάντ᾽ ἐτέταλτο ἀνασσέμεν Αἰτωλοῖσι:",
"Β644":"τῷ δ᾽ ἅμα τεσσαράκοντα μέλαιναι νῆες ἕποντο.",
"Β645":"Κρητῶν δ᾽ Ἰδομενεὺς δουρὶ κλυτὸς ἡγεμόνευεν,",
"Β646":"οἳ Κνωσόν τ᾽ εἶχον Γόρτυνά τε τειχιόεσσαν,",
"Β647":"Λύκτον Μίλητόν τε καὶ ἀργινόεντα Λύκαστον",
"Β648":"Φαιστόν τε Ῥύτιόν τε, πόλεις εὖ ναιετοώσας,",
"Β649":"ἄλλοι θ᾽ οἳ Κρήτην ἑκατόμπολιν ἀμφενέμοντο.",
"Β650":"τῶν μὲν ἄρ᾽ Ἰδομενεὺς δουρὶ κλυτὸς ἡγεμόνευε",
"Β651":"Μηριόνης τ᾽ ἀτάλαντος Ἐνυαλίῳ ἀνδρειφόντῃ:",
"Β652":"τοῖσι δ᾽ ἅμ᾽ ὀγδώκοντα μέλαιναι νῆες ἕποντο.",
"Β653":"Τληπόλεμος δ᾽ Ἡρακλεΐδης ἠΰς τε μέγας τε",
"Β654":"ἐκ Ῥόδου ἐννέα νῆας ἄγεν Ῥοδίων ἀγερώχων,",
"Β655":"οἳ Ῥόδον ἀμφενέμοντο διὰ τρίχα κοσμηθέντες",
"Β656":"Λίνδον Ἰηλυσόν τε καὶ ἀργινόεντα Κάμειρον.",
"Β657":"τῶν μὲν Τληπόλεμος δουρὶ κλυτὸς ἡγεμόνευεν,",
"Β658":"ὃν τέκεν Ἀστυόχεια βίῃ Ἡρακληείῃ,",
"Β659":"τὴν ἄγετ᾽ ἐξ Ἐφύρης ποταμοῦ ἄπο Σελλήεντος",
"Β660":"πέρσας ἄστεα πολλὰ διοτρεφέων αἰζηῶν.",
"Β661":"Τληπόλεμος δ᾽ ἐπεὶ οὖν τράφ᾽ ἐνὶ μεγάρῳ εὐπήκτῳ,",
"Β662":"αὐτίκα πατρὸς ἑοῖο φίλον μήτρωα κατέκτα",
"Β663":"ἤδη γηράσκοντα Λικύμνιον ὄζον Ἄρηος:",
"Β664":"αἶψα δὲ νῆας ἔπηξε, πολὺν δ᾽ ὅ γε λαὸν ἀγείρας",
"Β665":"βῆ φεύγων ἐπὶ πόντον: ἀπείλησαν γάρ οἱ ἄλλοι",
"Β666":"υἱέες υἱωνοί τε βίης Ἡρακληείης.",
"Β667":"αὐτὰρ ὅ γ᾽ ἐς Ῥόδον ἷξεν ἀλώμενος ἄλγεα πάσχων:",
"Β668":"τριχθὰ δὲ ᾤκηθεν καταφυλαδόν, ἠδὲ φίληθεν",
"Β669":"ἐκ Διός, ὅς τε θεοῖσι καὶ ἀνθρώποισιν ἀνάσσει,",
"Β670":"καί σφιν θεσπέσιον πλοῦτον κατέχευε Κρονίων.",
"Β671":"Νιρεὺς αὖ Σύμηθεν ἄγε τρεῖς νῆας ἐΐσας",
"Β672":"Νιρεὺς Ἀγλαΐης υἱὸς Χαρόποιό τ᾽ ἄνακτος",
"Β673":"Νιρεύς, ὃς κάλλιστος ἀνὴρ ὑπὸ Ἴλιον ἦλθε",
"Β674":"τῶν ἄλλων Δαναῶν μετ᾽ ἀμύμονα Πηλεΐωνα:",
"Β675":"ἀλλ᾽ ἀλαπαδνὸς ἔην, παῦρος δέ οἱ εἵπετο λαός.",
"Β676":"οἳ δ᾽ ἄρα Νίσυρόν τ᾽ εἶχον Κράπαθόν τε Κάσον τε",
"Β677":"καὶ Κῶν Εὐρυπύλοιο πόλιν νήσους τε Καλύδνας,",
"Β678":"τῶν αὖ Φείδιππός τε καὶ Ἄντιφος ἡγησάσθην",
"Β679":"Θεσσαλοῦ υἷε δύω Ἡρακλεΐδαο ἄνακτος:",
"Β680":"τοῖς δὲ τριήκοντα γλαφυραὶ νέες ἐστιχόωντο.",
"Β681":"νῦν αὖ τοὺς ὅσσοι τὸ Πελασγικὸν Ἄργος ἔναιον,",
"Β682":"οἵ τ᾽ Ἄλον οἵ τ᾽ Ἀλόπην οἵ τε Τρηχῖνα νέμοντο,",
"Β683":"οἵ τ᾽ εἶχον Φθίην ἠδ᾽ Ἑλλάδα καλλιγύναικα,",
"Β684":"Μυρμιδόνες δὲ καλεῦντο καὶ Ἕλληνες καὶ Ἀχαιοί,",
"Β685":"τῶν αὖ πεντήκοντα νεῶν ἦν ἀρχὸς Ἀχιλλεύς.",
"Β686":"ἀλλ᾽ οἵ γ᾽ οὐ πολέμοιο δυσηχέος ἐμνώοντο:",
"Β687":"οὐ γὰρ ἔην ὅς τίς σφιν ἐπὶ στίχας ἡγήσαιτο:",
"Β688":"κεῖτο γὰρ ἐν νήεσσι ποδάρκης δῖος Ἀχιλλεὺς",
"Β689":"κούρης χωόμενος Βρισηΐδος ἠϋκόμοιο,",
"Β690":"τὴν ἐκ Λυρνησσοῦ ἐξείλετο πολλὰ μογήσας",
"Β691":"Λυρνησσὸν διαπορθήσας καὶ τείχεα Θήβης,",
"Β692":"κὰδ δὲ Μύνητ᾽ ἔβαλεν καὶ Ἐπίστροφον ἐγχεσιμώρους,",
"Β693":"υἱέας Εὐηνοῖο Σεληπιάδαο ἄνακτος:",
"Β694":"τῆς ὅ γε κεῖτ᾽ ἀχέων, τάχα δ᾽ ἀνστήσεσθαι ἔμελλεν.",
"Β695":"οἳ δ᾽ εἶχον Φυλάκην καὶ Πύρασον ἀνθεμόεντα",
"Β696":"Δήμητρος τέμενος, Ἴτωνά τε μητέρα μήλων,",
"Β697":"ἀγχίαλόν τ᾽ Ἀντρῶνα ἰδὲ Πτελεὸν λεχεποίην,",
"Β698":"τῶν αὖ Πρωτεσίλαος ἀρήϊος ἡγεμόνευε",
"Β699":"ζωὸς ἐών: τότε δ᾽ ἤδη ἔχεν κάτα γαῖα μέλαινα.",
"Β700":"τοῦ δὲ καὶ ἀμφιδρυφὴς ἄλοχος Φυλάκῃ ἐλέλειπτο",
"Β701":"καὶ δόμος ἡμιτελής: τὸν δ᾽ ἔκτανε Δάρδανος ἀνὴρ",
"Β702":"νηὸς ἀποθρῴσκοντα πολὺ πρώτιστον Ἀχαιῶν.",
"Β703":"οὐδὲ μὲν οὐδ᾽ οἳ ἄναρχοι ἔσαν, πόθεόν γε μὲν ἀρχόν:",
"Β704":"ἀλλά σφεας κόσμησε Ποδάρκης ὄζος Ἄρηος",
"Β705":"Ἰφίκλου υἱὸς πολυμήλου Φυλακίδαο",
"Β706":"αὐτοκασίγνητος μεγαθύμου Πρωτεσιλάου",
"Β707":"ὁπλότερος γενεῇ: ὁ δ᾽ ἅμα πρότερος καὶ ἀρείων",
"Β708":"ἥρως Πρωτεσίλαος ἀρήϊος: οὐδέ τι λαοὶ",
"Β709":"δεύονθ᾽ ἡγεμόνος, πόθεόν γε μὲν ἐσθλὸν ἐόντα:",
"Β710":"τῷ δ᾽ ἅμα τεσσαράκοντα μέλαιναι νῆες ἕποντο.",
"Β711":"οἳ δὲ Φερὰς ἐνέμοντο παραὶ Βοιβηΐδα λίμνην",
"Β712":"Βοίβην καὶ Γλαφύρας καὶ ἐϋκτιμένην Ἰαωλκόν,",
"Β713":"τῶν ἦρχ᾽ Ἀδμήτοιο φίλος πάϊς ἕνδεκα νηῶν",
"Β714":"Εὔμηλος, τὸν ὑπ᾽ Ἀδμήτῳ τέκε δῖα γυναικῶν",
"Β715":"Ἄλκηστις Πελίαο θυγατρῶν εἶδος ἀρίστη.",
"Β716":"οἳ δ᾽ ἄρα Μηθώνην καὶ Θαυμακίην ἐνέμοντο",
"Β717":"καὶ Μελίβοιαν ἔχον καὶ Ὀλιζῶνα τρηχεῖαν,",
"Β718":"τῶν δὲ Φιλοκτήτης ἦρχεν τόξων ἐῢ εἰδὼς",
"Β719":"ἑπτὰ νεῶν: ἐρέται δ᾽ ἐν ἑκάστῃ πεντήκοντα",
"Β720":"ἐμβέβασαν τόξων εὖ εἰδότες ἶφι μάχεσθαι.",
"Β721":"ἀλλ᾽ ὃ μὲν ἐν νήσῳ κεῖτο κρατέρ᾽ ἄλγεα πάσχων",
"Β722":"Λήμνῳ ἐν ἠγαθέῃ, ὅθι μιν λίπον υἷες Ἀχαιῶν",
"Β723":"ἕλκεϊ μοχθίζοντα κακῷ ὀλοόφρονος ὕδρου:",
"Β724":"ἔνθ᾽ ὅ γε κεῖτ᾽ ἀχέων: τάχα δὲ μνήσεσθαι ἔμελλον",
"Β725":"Ἀργεῖοι παρὰ νηυσὶ Φιλοκτήταο ἄνακτος.",
"Β726":"οὐδὲ μὲν οὐδ᾽ οἳ ἄναρχοι ἔσαν, πόθεόν γε μὲν ἀρχόν:",
"Β727":"ἀλλὰ Μέδων κόσμησεν Ὀϊλῆος νόθος υἱός,",
"Β728":"τόν ῥ᾽ ἔτεκεν Ῥήνη ὑπ᾽ Ὀϊλῆϊ πτολιπόρθῳ.",
"Β729":"οἳ δ᾽ εἶχον Τρίκκην καὶ Ἰθώμην κλωμακόεσσαν,",
"Β730":"οἵ τ᾽ ἔχον Οἰχαλίην πόλιν Εὐρύτου Οἰχαλιῆος,",
"Β731":"τῶν αὖθ᾽ ἡγείσθην Ἀσκληπιοῦ δύο παῖδε",
"Β732":"ἰητῆρ᾽ ἀγαθὼ Ποδαλείριος ἠδὲ Μαχάων:",
"Β733":"τοῖς δὲ τριήκοντα γλαφυραὶ νέες ἐστιχόωντο.",
"Β734":"οἳ δ᾽ ἔχον Ὀρμένιον, οἵ τε κρήνην Ὑπέρειαν,",
"Β735":"οἵ τ᾽ ἔχον Ἀστέριον Τιτάνοιό τε λευκὰ κάρηνα,",
"Β736":"τῶν ἦρχ᾽ Εὐρύπυλος Εὐαίμονος ἀγλαὸς υἱός:",
"Β737":"τῷ δ᾽ ἅμα τεσσαράκοντα μέλαιναι νῆες ἕποντο.",
"Β738":"οἳ δ᾽ Ἄργισσαν ἔχον καὶ Γυρτώνην ἐνέμοντο,",
"Β739":"Ὄρθην Ἠλώνην τε πόλιν τ᾽ Ὀλοοσσόνα λευκήν,",
"Β740":"τῶν αὖθ᾽ ἡγεμόνευε μενεπτόλεμος Πολυποίτης",
"Β741":"υἱὸς Πειριθόοιο τὸν ἀθάνατος τέκετο Ζεύς:",
"Β742":"τόν ῥ᾽ ὑπὸ Πειριθόῳ τέκετο κλυτὸς Ἱπποδάμεια",
"Β743":"ἤματι τῷ ὅτε Φῆρας ἐτίσατο λαχνήεντας,",
"Β744":"τοὺς δ᾽ ἐκ Πηλίου ὦσε καὶ Αἰθίκεσσι πέλασσεν:",
"Β745":"οὐκ οἶος, ἅμα τῷ γε Λεοντεὺς ὄζος Ἄρηος",
"Β746":"υἱὸς ὑπερθύμοιο Κορώνου Καινεΐδαο:",
"Β747":"τοῖς δ᾽ ἅμα τεσσαράκοντα μέλαιναι νῆες ἕποντο.",
"Β748":"Γουνεὺς δ᾽ ἐκ Κύφου ἦγε δύω καὶ εἴκοσι νῆας:",
"Β749":"τῷ δ᾽ Ἐνιῆνες ἕποντο μενεπτόλεμοί τε Περαιβοὶ",
"Β750":"οἳ περὶ Δωδώνην δυσχείμερον οἰκί᾽ ἔθεντο,",
"Β751":"οἵ τ᾽ ἀμφ᾽ ἱμερτὸν Τιταρησσὸν ἔργα νέμοντο",
"Β752":"ὅς ῥ᾽ ἐς Πηνειὸν προΐει καλλίρροον ὕδωρ,",
"Β753":"οὐδ᾽ ὅ γε Πηνειῷ συμμίσγεται ἀργυροδίνῃ,",
"Β754":"ἀλλά τέ μιν καθύπερθεν ἐπιρρέει ἠΰτ᾽ ἔλαιον:",
"Β755":"ὅρκου γὰρ δεινοῦ Στυγὸς ὕδατός ἐστιν ἀπορρώξ.",
"Β756":"Μαγνήτων δ᾽ ἦρχε Πρόθοος Τενθρηδόνος υἱός,",
"Β757":"οἳ περὶ Πηνειὸν καὶ Πήλιον εἰνοσίφυλλον",
"Β758":"ναίεσκον: τῶν μὲν Πρόθοος θοὸς ἡγεμόνευε,",
"Β759":"τῷ δ᾽ ἅμα τεσσαράκοντα μέλαιναι νῆες ἕποντο.",
"Β760":"οὗτοι ἄρ᾽ ἡγεμόνες Δαναῶν καὶ κοίρανοι ἦσαν:",
"Β761":"τίς τὰρ τῶν ὄχ᾽ ἄριστος ἔην σύ μοι ἔννεπε Μοῦσα",
"Β762":"αὐτῶν ἠδ᾽ ἵππων, οἳ ἅμ᾽ Ἀτρεΐδῃσιν ἕποντο.",
"Β763":"ἵπποι μὲν μέγ᾽ ἄρισται ἔσαν Φηρητιάδαο,",
"Β764":"τὰς Εὔμηλος ἔλαυνε ποδώκεας ὄρνιθας ὣς",
"Β765":"ὄτριχας οἰέτεας σταφύλῇ ἐπὶ νῶτον ἐΐσας:",
"Β766":"τὰς ἐν Πηρείῃ θρέψ᾽ ἀργυρότοξος Ἀπόλλων",
"Β767":"ἄμφω θηλείας, φόβον Ἄρηος φορεούσας.",
"Β768":"ἀνδρῶν αὖ μέγ᾽ ἄριστος ἔην Τελαμώνιος Αἴας",
"Β769":"ὄφρ᾽ Ἀχιλεὺς μήνιεν: ὃ γὰρ πολὺ φέρτατος ἦεν,",
"Β770":"ἵπποι θ᾽ οἳ φορέεσκον ἀμύμονα Πηλεΐωνα.",
"Β771":"ἀλλ᾽ ὃ μὲν ἐν νήεσσι κορωνίσι ποντοπόροισι",
"Β772":"κεῖτ᾽ ἀπομηνίσας Ἀγαμέμνονι ποιμένι λαῶν",
"Β773":"Ἀτρεΐδῃ: λαοὶ δὲ παρὰ ῥηγμῖνι θαλάσσης",
"Β774":"δίσκοισιν τέρποντο καὶ αἰγανέῃσιν ἱέντες",
"Β775":"τόξοισίν θ᾽: ἵπποι δὲ παρ᾽ ἅρμασιν οἷσιν ἕκαστος",
"Β776":"λωτὸν ἐρεπτόμενοι ἐλεόθρεπτόν τε σέλινον",
"Β777":"ἕστασαν: ἅρματα δ᾽ εὖ πεπυκασμένα κεῖτο ἀνάκτων",
"Β778":"ἐν κλισίῃς: οἳ δ᾽ ἀρχὸν ἀρηΐφιλον ποθέοντες",
"Β779":"φοίτων ἔνθα καὶ ἔνθα κατὰ στρατὸν οὐδὲ μάχοντο.",
"Β780":"οἳ δ᾽ ἄρ᾽ ἴσαν ὡς εἴ τε πυρὶ χθὼν πᾶσα νέμοιτο:",
"Β781":"γαῖα δ᾽ ὑπεστενάχιζε Διὶ ὣς τερπικεραύνῳ",
"Β782":"χωομένῳ ὅτε τ᾽ ἀμφὶ Τυφωέϊ γαῖαν ἱμάσσῃ",
"Β783":"εἰν Ἀρίμοις, ὅθι φασὶ Τυφωέος ἔμμεναι εὐνάς:",
"Β784":"ὣς ἄρα τῶν ὑπὸ ποσσὶ μέγα στεναχίζετο γαῖα",
"Β785":"ἐρχομένων: μάλα δ᾽ ὦκα διέπρησσον πεδίοιο.",
"Β786":"Τρωσὶν δ᾽ ἄγγελος ἦλθε ποδήνεμος ὠκέα Ἶρις",
"Β787":"πὰρ Διὸς αἰγιόχοιο σὺν ἀγγελίῃ ἀλεγεινῇ:",
"Β788":"οἳ δ᾽ ἀγορὰς ἀγόρευον ἐπὶ Πριάμοιο θύρῃσι",
"Β789":"πάντες ὁμηγερέες ἠμὲν νέοι ἠδὲ γέροντες:",
"Β790":"ἀγχοῦ δ᾽ ἱσταμένη προσέφη πόδας ὠκέα Ἶρις:",
"Β791":"εἴσατο δὲ φθογγὴν υἷϊ Πριάμοιο Πολίτῃ,",
"Β792":"ὃς Τρώων σκοπὸς ἷζε ποδωκείῃσι πεποιθὼς",
"Β793":"τύμβῳ ἐπ᾽ ἀκροτάτῳ Αἰσυήταο γέροντος,",
"Β794":"δέγμενος ὁππότε ναῦφιν ἀφορμηθεῖεν Ἀχαιοί:",
"Β795":"τῷ μιν ἐεισαμένη προσέφη πόδας ὠκέα Ἶρις:",
"Β796":"ὦ γέρον αἰεί τοι μῦθοι φίλοι ἄκριτοί εἰσιν,",
"Β797":"ὥς ποτ᾽ ἐπ᾽ εἰρήνης: πόλεμος δ᾽ ἀλίαστος ὄρωρεν.",
"Β798":"ἤδη μὲν μάλα πολλὰ μάχας εἰσήλυθον ἀνδρῶν,",
"Β799":"ἀλλ᾽ οὔ πω τοιόνδε τοσόνδέ τε λαὸν ὄπωπα:",
"Β800":"λίην γὰρ φύλλοισιν ἐοικότες ἢ ψαμάθοισιν",
"Β801":"ἔρχονται πεδίοιο μαχησόμενοι προτὶ ἄστυ.",
"Β802":"Ἕκτορ σοὶ δὲ μάλιστ᾽ ἐπιτέλλομαι, ὧδε δὲ ῥέξαι:",
"Β803":"πολλοὶ γὰρ κατὰ ἄστυ μέγα Πριάμου ἐπίκουροι,",
"Β804":"ἄλλη δ᾽ ἄλλων γλῶσσα πολυσπερέων ἀνθρώπων:",
"Β805":"τοῖσιν ἕκαστος ἀνὴρ σημαινέτω οἷσί περ ἄρχει,",
"Β806":"τῶν δ᾽ ἐξηγείσθω κοσμησάμενος πολιήτας.",
"Β807":"ὣς ἔφαθ᾽, Ἕκτωρ δ᾽ οὔ τι θεᾶς ἔπος ἠγνοίησεν,",
"Β808":"αἶψα δ᾽ ἔλυσ᾽ ἀγορήν: ἐπὶ τεύχεα δ᾽ ἐσσεύοντο:",
"Β809":"πᾶσαι δ᾽ ὠΐγνυντο πύλαι, ἐκ δ᾽ ἔσσυτο λαὸς",
"Β810":"πεζοί θ᾽ ἱππῆές τε: πολὺς δ᾽ ὀρυμαγδὸς ὀρώρει.",
"Β811":"ἔστι δέ τις προπάροιθε πόλιος αἰπεῖα κολώνη",
"Β812":"ἐν πεδίῳ ἀπάνευθε περίδρομος ἔνθα καὶ ἔνθα,",
"Β813":"τὴν ἤτοι ἄνδρες Βατίειαν κικλήσκουσιν,",
"Β814":"ἀθάνατοι δέ τε σῆμα πολυσκάρθμοιο Μυρίνης:",
"Β815":"ἔνθα τότε Τρῶές τε διέκριθεν ἠδ᾽ ἐπίκουροι.",
"Β816":"Τρωσὶ μὲν ἡγεμόνευε μέγας κορυθαίολος Ἕκτωρ",
"Β817":"Πριαμίδης: ἅμα τῷ γε πολὺ πλεῖστοι καὶ ἄριστοι",
"Β818":"λαοὶ θωρήσσοντο μεμαότες ἐγχείῃσι.",
"Β819":"Δαρδανίων αὖτ᾽ ἦρχεν ἐῢς πάϊς Ἀγχίσαο",
"Β820":"Αἰνείας, τὸν ὑπ᾽ Ἀγχίσῃ τέκε δῖ᾽ Ἀφροδίτη",
"Β821":"Ἴδης ἐν κνημοῖσι θεὰ βροτῷ εὐνηθεῖσα,",
"Β822":"οὐκ οἶος, ἅμα τῷ γε δύω Ἀντήνορος υἷε",
"Β823":"Ἀρχέλοχός τ᾽ Ἀκάμας τε μάχης εὖ εἰδότε πάσης.",
"Β824":"οἳ δὲ Ζέλειαν ἔναιον ὑπαὶ πόδα νείατον Ἴδης",
"Β825":"ἀφνειοὶ πίνοντες ὕδωρ μέλαν Αἰσήποιο",
"Β826":"Τρῶες, τῶν αὖτ᾽ ἦρχε Λυκάονος ἀγλαὸς υἱὸς",
"Β827":"Πάνδαρος, ᾧ καὶ τόξον Ἀπόλλων αὐτὸς ἔδωκεν.",
"Β828":"οἳ δ᾽ Ἀδρήστειάν τ᾽ εἶχον καὶ δῆμον Ἀπαισοῦ",
"Β829":"καὶ Πιτύειαν ἔχον καὶ Τηρείης ὄρος αἰπύ,",
"Β830":"τῶν ἦρχ᾽ Ἄδρηστός τε καὶ Ἄμφιος λινοθώρηξ",
"Β831":"υἷε δύω Μέροπος Περκωσίου, ὃς περὶ πάντων",
"Β832":"ᾔδεε μαντοσύνας, οὐδὲ οὓς παῖδας ἔασκε",
"Β833":"στείχειν ἐς πόλεμον φθισήνορα: τὼ δέ οἱ οὔ τι",
"Β834":"πειθέσθην: κῆρες γὰρ ἄγον μέλανος θανάτοιο.",
"Β835":"οἳ δ᾽ ἄρα Περκώτην καὶ Πράκτιον ἀμφενέμοντο",
"Β836":"καὶ Σηστὸν καὶ Ἄβυδον ἔχον καὶ δῖαν Ἀρίσβην,",
"Β837":"τῶν αὖθ᾽ Ὑρτακίδης ἦρχ᾽ Ἄσιος ὄρχαμος ἀνδρῶν,",
"Β838":"Ἄσιος Ὑρτακίδης ὃν Ἀρίσβηθεν φέρον ἵπποι",
"Β839":"αἴθωνες μεγάλοι ποταμοῦ ἄπο Σελλήεντος.",
"Β840":"Ἱππόθοος δ᾽ ἄγε φῦλα Πελασγῶν ἐγχεσιμώρων",
"Β841":"τῶν οἳ Λάρισαν ἐριβώλακα ναιετάασκον:",
"Β842":"τῶν ἦρχ᾽ Ἱππόθοός τε Πύλαιός τ᾽ ὄζος Ἄρηος,",
"Β843":"υἷε δύω Λήθοιο Πελασγοῦ Τευταμίδαο.",
"Β844":"αὐτὰρ Θρήϊκας ἦγ᾽ Ἀκάμας καὶ Πείροος ἥρως",
"Β845":"ὅσσους Ἑλλήσποντος ἀγάρροος ἐντὸς ἐέργει.",
"Β846":"Εὔφημος δ᾽ ἀρχὸς Κικόνων ἦν αἰχμητάων",
"Β847":"υἱὸς Τροιζήνοιο διοτρεφέος Κεάδαο.",
"Β848":"αὐτὰρ Πυραίχμης ἄγε Παίονας ἀγκυλοτόξους",
"Β849":"τηλόθεν ἐξ Ἀμυδῶνος ἀπ᾽ Ἀξιοῦ εὐρὺ ῥέοντος,",
"Β850":"Ἀξιοῦ οὗ κάλλιστον ὕδωρ ἐπικίδναται αἶαν.",
"Β851":"Παφλαγόνων δ᾽ ἡγεῖτο Πυλαιμένεος λάσιον κῆρ",
"Β852":"ἐξ Ἐνετῶν, ὅθεν ἡμιόνων γένος ἀγροτεράων,",
"Β853":"οἵ ῥα Κύτωρον ἔχον καὶ Σήσαμον ἀμφενέμοντο",
"Β854":"ἀμφί τε Παρθένιον ποταμὸν κλυτὰ δώματ᾽ ἔναιον",
"Β855":"Κρῶμνάν τ᾽ Αἰγιαλόν τε καὶ ὑψηλοὺς Ἐρυθίνους.",
"Β856":"αὐτὰρ Ἁλιζώνων Ὀδίος καὶ Ἐπίστροφος ἦρχον",
"Β857":"τηλόθεν ἐξ Ἀλύβης, ὅθεν ἀργύρου ἐστὶ γενέθλη.",
"Β858":"Μυσῶν δὲ Χρόμις ἦρχε καὶ Ἔννομος οἰωνιστής:",
"Β859":"ἀλλ᾽ οὐκ οἰωνοῖσιν ἐρύσατο κῆρα μέλαιναν,",
"Β860":"ἀλλ᾽ ἐδάμη ὑπὸ χερσὶ ποδώκεος Αἰακίδαο",
"Β861":"ἐν ποταμῷ, ὅθι περ Τρῶας κεράϊζε καὶ ἄλλους.",
"Β862":"Φόρκυς αὖ Φρύγας ἦγε καὶ Ἀσκάνιος θεοειδὴς",
"Β863":"τῆλ᾽ ἐξ Ἀσκανίης: μέμασαν δ᾽ ὑσμῖνι μάχεσθαι.",
"Β864":"Μῄοσιν αὖ Μέσθλης τε καὶ Ἄντιφος ἡγησάσθην",
"Β865":"υἷε Ταλαιμένεος τὼ Γυγαίη τέκε λίμνη,",
"Β866":"οἳ καὶ Μῄονας ἦγον ὑπὸ Τμώλῳ γεγαῶτας.",
"Β867":"Νάστης αὖ Καρῶν ἡγήσατο βαρβαροφώνων,",
"Β868":"οἳ Μίλητον ἔχον Φθιρῶν τ᾽ ὄρος ἀκριτόφυλλον",
"Β869":"Μαιάνδρου τε ῥοὰς Μυκάλης τ᾽ αἰπεινὰ κάρηνα:",
"Β870":"τῶν μὲν ἄρ᾽ Ἀμφίμαχος καὶ Νάστης ἡγησάσθην,",
"Β871":"Νάστης Ἀμφίμαχός τε Νομίονος ἀγλαὰ τέκνα,",
"Β872":"ὃς καὶ χρυσὸν ἔχων πόλεμον δ᾽ ἴεν ἠΰτε κούρη",
"Β873":"νήπιος, οὐδέ τί οἱ τό γ᾽ ἐπήρκεσε λυγρὸν ὄλεθρον,",
"Β874":"ἀλλ᾽ ἐδάμη ὑπὸ χερσὶ ποδώκεος Αἰακίδαο",
"Β875":"ἐν ποταμῷ, χρυσὸν δ᾽ Ἀχιλεὺς ἐκόμισσε δαΐφρων.",
"Β876":"Σαρπηδὼν δ᾽ ἦρχεν Λυκίων καὶ Γλαῦκος ἀμύμων",
"Β877":"τηλόθεν ἐκ Λυκίης, Ξάνθου ἄπο δινήεντος.",
<h4 class="C2">Book 3</h4>"Γ1":"αὐτὰρ ἐπεὶ κόσμηθεν ἅμ᾽ ἡγεμόνεσσιν ἕκαστοι,",
"Γ2":"Τρῶες μὲν κλαγγῇ τ᾽ ἐνοπῇ τ᾽ ἴσαν ὄρνιθες ὣς",
"Γ3":"ἠΰτε περ κλαγγὴ γεράνων πέλει οὐρανόθι πρό:",
"Γ4":"αἵ τ᾽ ἐπεὶ οὖν χειμῶνα φύγον καὶ ἀθέσφατον ὄμβρον",
"Γ5":"κλαγγῇ ταί γε πέτονται ἐπ᾽ ὠκεανοῖο ῥοάων",
"Γ6":"ἀνδράσι Πυγμαίοισι φόνον καὶ κῆρα φέρουσαι:",
"Γ7":"ἠέριαι δ᾽ ἄρα ταί γε κακὴν ἔριδα προφέρονται.",
"Γ8":"οἳ δ᾽ ἄρ᾽ ἴσαν σιγῇ μένεα πνείοντες Ἀχαιοὶ",
"Γ9":"ἐν θυμῷ μεμαῶτες ἀλεξέμεν ἀλλήλοισιν.",
"Γ10":"εὖτ᾽ ὄρεος κορυφῇσι Νότος κατέχευεν ὀμίχλην",
"Γ11":"ποιμέσιν οὔ τι φίλην, κλέπτῃ δέ τε νυκτὸς ἀμείνω,",
"Γ12":"τόσσόν τίς τ᾽ ἐπιλεύσσει ὅσον τ᾽ ἐπὶ λᾶαν ἵησιν:",
"Γ13":"ὣς ἄρα τῶν ὑπὸ ποσσὶ κονίσαλος ὄρνυτ᾽ ἀελλὴς",
"Γ14":"ἐρχομένων: μάλα δ᾽ ὦκα διέπρησσον πεδίοιο.",
"Γ15":"οἳ δ᾽ ὅτε δὴ σχεδὸν ἦσαν ἐπ᾽ ἀλλήλοισιν ἰόντες,",
"Γ16":"Τρωσὶν μὲν προμάχιζεν Ἀλέξανδρος θεοειδὴς",
"Γ17":"παρδαλέην ὤμοισιν ἔχων καὶ καμπύλα τόξα",
"Γ18":"καὶ ξίφος: αὐτὰρ δοῦρε δύω κεκορυθμένα χαλκῷ",
"Γ19":"πάλλων Ἀργείων προκαλίζετο πάντας ἀρίστους",
"Γ20":"ἀντίβιον μαχέσασθαι ἐν αἰνῇ δηϊοτῆτι.",
"Γ21":"τὸν δ᾽ ὡς οὖν ἐνόησεν ἀρηΐφιλος Μενέλαος",
"Γ22":"ἐρχόμενον προπάροιθεν ὁμίλου μακρὰ βιβάντα,",
"Γ23":"ὥς τε λέων ἐχάρη μεγάλῳ ἐπὶ σώματι κύρσας",
"Γ24":"εὑρὼν ἢ ἔλαφον κεραὸν ἢ ἄγριον αἶγα",
"Γ25":"πεινάων: μάλα γάρ τε κατεσθίει, εἴ περ ἂν αὐτὸν",
"Γ26":"σεύωνται ταχέες τε κύνες θαλεροί τ᾽ αἰζηοί:",
"Γ27":"ὣς ἐχάρη Μενέλαος Ἀλέξανδρον θεοειδέα",
"Γ28":"ὀφθαλμοῖσιν ἰδών: φάτο γὰρ τίσεσθαι ἀλείτην:",
"Γ29":"αὐτίκα δ᾽ ἐξ ὀχέων σὺν τεύχεσιν ἆλτο χαμᾶζε.",
"Γ30":"τὸν δ᾽ ὡς οὖν ἐνόησεν Ἀλέξανδρος θεοειδὴς",
"Γ31":"ἐν προμάχοισι φανέντα, κατεπλήγη φίλον ἦτορ,",
"Γ32":"ἂψ δ᾽ ἑτάρων εἰς ἔθνος ἐχάζετο κῆρ᾽ ἀλεείνων.",
"Γ33":"ὡς δ᾽ ὅτε τίς τε δράκοντα ἰδὼν παλίνορσος ἀπέστη",
"Γ34":"οὔρεος ἐν βήσσῃς, ὑπό τε τρόμος ἔλλαβε γυῖα,",
"Γ35":"ἂψ δ᾽ ἀνεχώρησεν, ὦχρός τέ μιν εἷλε παρειάς,",
"Γ36":"ὣς αὖτις καθ᾽ ὅμιλον ἔδυ Τρώων ἀγερώχων",
"Γ37":"δείσας Ἀτρέος υἱὸν Ἀλέξανδρος θεοειδής.",
"Γ38":"τὸν δ᾽ Ἕκτωρ νείκεσσεν ἰδὼν αἰσχροῖς ἐπέεσσιν:",
"Γ39":"Δύσπαρι εἶδος ἄριστε γυναιμανὲς ἠπεροπευτὰ",
"Γ40":"αἴθ᾽ ὄφελες ἄγονός τ᾽ ἔμεναι ἄγαμός τ᾽ ἀπολέσθαι:",
"Γ41":"καί κε τὸ βουλοίμην, καί κεν πολὺ κέρδιον ἦεν",
"Γ42":"ἢ οὕτω λώβην τ᾽ ἔμεναι καὶ ὑπόψιον ἄλλων.",
"Γ43":"ἦ που καγχαλόωσι κάρη κομόωντες Ἀχαιοὶ",
"Γ44":"φάντες ἀριστῆα πρόμον ἔμμεναι, οὕνεκα καλὸν",
"Γ45":"εἶδος ἔπ᾽, ἀλλ᾽ οὐκ ἔστι βίη φρεσὶν οὐδέ τις ἀλκή.",
"Γ46":"ἦ τοιόσδε ἐὼν ἐν ποντοπόροισι νέεσσι",
"Γ47":"πόντον ἐπιπλώσας, ἑτάρους ἐρίηρας ἀγείρας,",
"Γ48":"μιχθεὶς ἀλλοδαποῖσι γυναῖκ᾽ εὐειδέ᾽ ἀνῆγες",
"Γ49":"ἐξ ἀπίης γαίης νυὸν ἀνδρῶν αἰχμητάων",
"Γ50":"πατρί τε σῷ μέγα πῆμα πόληΐ τε παντί τε δήμῳ,",
"Γ51":"δυσμενέσιν μὲν χάρμα, κατηφείην δὲ σοὶ αὐτῷ;",
"Γ52":"οὐκ ἂν δὴ μείνειας ἀρηΐφιλον Μενέλαον;",
"Γ53":"γνοίης χ᾽ οἵου φωτὸς ἔχεις θαλερὴν παράκοιτιν:",
"Γ54":"οὐκ ἄν τοι χραίσμῃ κίθαρις τά τε δῶρ᾽ Ἀφροδίτης",
"Γ55":"ἥ τε κόμη τό τε εἶδος ὅτ᾽ ἐν κονίῃσι μιγείης.",
"Γ56":"ἀλλὰ μάλα Τρῶες δειδήμονες: ἦ τέ κεν ἤδη",
"Γ57":"λάϊνον ἕσσο χιτῶνα κακῶν ἕνεχ᾽ ὅσσα ἔοργας.",
"Γ58":"τὸν δ᾽ αὖτε προσέειπεν Ἀλέξανδρος θεοειδής:",
"Γ59":"Ἕκτορ ἐπεί με κατ᾽ αἶσαν ἐνείκεσας οὐδ᾽ ὑπὲρ αἶσαν:",
"Γ60":"αἰεί τοι κραδίη πέλεκυς ὥς ἐστιν ἀτειρὴς",
"Γ61":"ὅς τ᾽ εἶσιν διὰ δουρὸς ὑπ᾽ ἀνέρος ὅς ῥά τε τέχνῃ",
"Γ62":"νήϊον ἐκτάμνῃσιν, ὀφέλλει δ᾽ ἀνδρὸς ἐρωήν:",
"Γ63":"ὣς σοὶ ἐνὶ στήθεσσιν ἀτάρβητος νόος ἐστί:",
"Γ64":"μή μοι δῶρ᾽ ἐρατὰ πρόφερε χρυσέης Ἀφροδίτης:",
"Γ65":"οὔ τοι ἀπόβλητ᾽ ἐστὶ θεῶν ἐρικυδέα δῶρα",
"Γ66":"ὅσσά κεν αὐτοὶ δῶσιν, ἑκὼν δ᾽ οὐκ ἄν τις ἕλοιτο:",
"Γ67":"νῦν αὖτ᾽ εἴ μ᾽ ἐθέλεις πολεμίζειν ἠδὲ μάχεσθαι,",
"Γ68":"ἄλλους μὲν κάθισον Τρῶας καὶ πάντας Ἀχαιούς,",
"Γ69":"αὐτὰρ ἔμ᾽ ἐν μέσσῳ καὶ ἀρηΐφιλον Μενέλαον",
"Γ70":"συμβάλετ᾽ ἀμφ᾽ Ἑλένῃ καὶ κτήμασι πᾶσι μάχεσθαι:",
"Γ71":"ὁππότερος δέ κε νικήσῃ κρείσσων τε γένηται,",
"Γ72":"κτήμαθ᾽ ἑλὼν εὖ πάντα γυναῖκά τε οἴκαδ᾽ ἀγέσθω:",
"Γ73":"οἳ δ᾽ ἄλλοι φιλότητα καὶ ὅρκια πιστὰ ταμόντες",
"Γ74":"ναίοιτε Τροίην ἐριβώλακα, τοὶ δὲ νεέσθων",
"Γ75":"Ἄργος ἐς ἱππόβοτον καὶ Ἀχαιΐδα καλλιγύναικα.",
"Γ76":"ὣς ἔφαθ᾽, Ἕκτωρ δ᾽ αὖτ᾽ ἐχάρη μέγα μῦθον ἀκούσας,",
"Γ77":"καί ῥ᾽ ἐς μέσσον ἰὼν Τρώων ἀνέεργε φάλαγγας",
"Γ78":"μέσσου δουρὸς ἑλών: τοὶ δ᾽ ἱδρύνθησαν ἅπαντες.",
"Γ79":"τῷ δ᾽ ἐπετοξάζοντο κάρη κομόωντες Ἀχαιοὶ",
"Γ80":"ἰοῖσίν τε τιτυσκόμενοι λάεσσί τ᾽ ἔβαλλον:",
"Γ81":"αὐτὰρ ὃ μακρὸν ἄϋσεν ἄναξ ἀνδρῶν Ἀγαμέμνων:",
"Γ82":"ἴσχεσθ᾽ Ἀργεῖοι, μὴ βάλλετε κοῦροι Ἀχαιῶν:",
"Γ83":"στεῦται γάρ τι ἔπος ἐρέειν κορυθαίολος Ἕκτωρ.",
"Γ84":"ὣς ἔφαθ᾽, οἳ δ᾽ ἔσχοντο μάχης ἄνεῴ τ᾽ ἐγένοντο",
"Γ85":"ἐσσυμένως: Ἕκτωρ δὲ μετ᾽ ἀμφοτέροισιν ἔειπε:",
"Γ86":"κέκλυτέ μευ Τρῶες καὶ ἐϋκνήμιδες Ἀχαιοὶ",
"Γ87":"μῦθον Ἀλεξάνδροιο, τοῦ εἵνεκα νεῖκος ὄρωρεν.",
"Γ88":"ἄλλους μὲν κέλεται Τρῶας καὶ πάντας Ἀχαιοὺς",
"Γ89":"τεύχεα κάλ᾽ ἀποθέσθαι ἐπὶ χθονὶ πουλυβοτείρῃ,",
"Γ90":"αὐτὸν δ᾽ ἐν μέσσῳ καὶ ἀρηΐφιλον Μενέλαον",
"Γ91":"οἴους ἀμφ᾽ Ἑλένῃ καὶ κτήμασι πᾶσι μάχεσθαι.",
"Γ92":"ὁππότερος δέ κε νικήσῃ κρείσσων τε γένηται",
"Γ93":"κτήμαθ᾽ ἑλὼν εὖ πάντα γυναῖκά τε οἴκαδ᾽ ἀγέσθω:",
"Γ94":"οἳ δ᾽ ἄλλοι φιλότητα καὶ ὅρκια πιστὰ τάμωμεν.",
"Γ95":"ὣς ἔφαθ᾽, οἳ δ᾽ ἄρα πάντες ἀκὴν ἐγένοντο σιωπῇ:",
"Γ96":"τοῖσι δὲ καὶ μετέειπε βοὴν ἀγαθὸς Μενέλαος:",
"Γ97":"κέκλυτε νῦν καὶ ἐμεῖο: μάλιστα γὰρ ἄλγος ἱκάνει",
"Γ98":"θυμὸν ἐμόν, φρονέω δὲ διακρινθήμεναι ἤδη",
"Γ99":"Ἀργείους καὶ Τρῶας, ἐπεὶ κακὰ πολλὰ πέπασθε",
"Γ100":"εἵνεκ᾽ ἐμῆς ἔριδος καὶ Ἀλεξάνδρου ἕνεκ᾽ ἀρχῆς:",
"Γ101":"ἡμέων δ᾽ ὁπποτέρῳ θάνατος καὶ μοῖρα τέτυκται",
"Γ102":"τεθναίη: ἄλλοι δὲ διακρινθεῖτε τάχιστα.",
"Γ103":"οἴσετε ἄρν᾽, ἕτερον λευκόν, ἑτέρην δὲ μέλαιναν,",
"Γ104":"Γῇ τε καὶ Ἠελίῳ: Διὶ δ᾽ ἡμεῖς οἴσομεν ἄλλον:",
"Γ105":"ἄξετε δὲ Πριάμοιο βίην, ὄφρ᾽ ὅρκια τάμνῃ",
"Γ106":"αὐτός, ἐπεί οἱ παῖδες ὑπερφίαλοι καὶ ἄπιστοι,",
"Γ107":"μή τις ὑπερβασίῃ Διὸς ὅρκια δηλήσηται.",
"Γ108":"αἰεὶ δ᾽ ὁπλοτέρων ἀνδρῶν φρένες ἠερέθονται:",
"Γ109":"οἷς δ᾽ ὁ γέρων μετέῃσιν ἅμα πρόσσω καὶ ὀπίσσω",
"Γ110":"λεύσσει, ὅπως ὄχ᾽ ἄριστα μετ᾽ ἀμφοτέροισι γένηται.",
"Γ111":"ὣς ἔφαθ᾽, οἳ δ᾽ ἐχάρησαν Ἀχαιοί τε Τρῶές τε",
"Γ112":"ἐλπόμενοι παύσασθαι ὀϊζυροῦ πολέμοιο.",
"Γ113":"καί ῥ᾽ ἵππους μὲν ἔρυξαν ἐπὶ στίχας, ἐκ δ᾽ ἔβαν αὐτοί,",
"Γ114":"τεύχεά τ᾽ ἐξεδύοντο: τὰ μὲν κατέθεντ᾽ ἐπὶ γαίῃ",
"Γ115":"πλησίον ἀλλήλων, ὀλίγη δ᾽ ἦν ἀμφὶς ἄρουρα:",
"Γ116":"Ἕκτωρ δὲ προτὶ ἄστυ δύω κήρυκας ἔπεμπε",
"Γ117":"καρπαλίμως ἄρνάς τε φέρειν Πρίαμόν τε καλέσσαι:",
"Γ118":"αὐτὰρ ὃ Ταλθύβιον προΐει κρείων Ἀγαμέμνων",
"Γ119":"νῆας ἔπι γλαφυρὰς ἰέναι, ἠδ᾽ ἄρν᾽ ἐκέλευεν",
"Γ120":"οἰσέμεναι: ὃ δ᾽ ἄρ᾽ οὐκ ἀπίθησ᾽ Ἀγαμέμνονι δίῳ.",
"Γ121":"Ἶρις δ᾽ αὖθ᾽ Ἑλένῃ λευκωλένῳ ἄγγελος ἦλθεν",
"Γ122":"εἰδομένη γαλόῳ Ἀντηνορίδαο δάμαρτι,",
"Γ123":"τὴν Ἀντηνορίδης εἶχε κρείων Ἑλικάων",
"Γ124":"Λαοδίκην Πριάμοιο θυγατρῶν εἶδος ἀρίστην.",
"Γ125":"τὴν δ᾽ εὗρ᾽ ἐν μεγάρῳ: ἣ δὲ μέγαν ἱστὸν ὕφαινε",
"Γ126":"δίπλακα πορφυρέην, πολέας δ᾽ ἐνέπασσεν ἀέθλους",
"Γ127":"Τρώων θ᾽ ἱπποδάμων καὶ Ἀχαιῶν χαλκοχιτώνων,",
"Γ128":"οὕς ἑθεν εἵνεκ᾽ ἔπασχον ὑπ᾽ Ἄρηος παλαμάων:",
"Γ129":"ἀγχοῦ δ᾽ ἱσταμένη προσέφη πόδας ὠκέα Ἶρις:",
"Γ130":"δεῦρ᾽ ἴθι νύμφα φίλη, ἵνα θέσκελα ἔργα ἴδηαι",
"Γ131":"Τρώων θ᾽ ἱπποδάμων καὶ Ἀχαιῶν χαλκοχιτώνων,",
"Γ132":"οἳ πρὶν ἐπ᾽ ἀλλήλοισι φέρον πολύδακρυν Ἄρηα",
"Γ133":"ἐν πεδίῳ ὀλοοῖο λιλαιόμενοι πολέμοιο:",
"Γ134":"οἳ δὴ νῦν ἕαται σιγῇ, πόλεμος δὲ πέπαυται,",
"Γ135":"ἀσπίσι κεκλιμένοι, παρὰ δ᾽ ἔγχεα μακρὰ πέπηγεν.",
"Γ136":"αὐτὰρ Ἀλέξανδρος καὶ ἀρηΐφιλος Μενέλαος",
"Γ137":"μακρῇς ἐγχείῃσι μαχήσονται περὶ σεῖο:",
"Γ138":"τῷ δέ κε νικήσαντι φίλη κεκλήσῃ ἄκοιτις.",
"Γ139":"ὣς εἰποῦσα θεὰ γλυκὺν ἵμερον ἔμβαλε θυμῷ",
"Γ140":"ἀνδρός τε προτέρου καὶ ἄστεος ἠδὲ τοκήων:",
"Γ141":"αὐτίκα δ᾽ ἀργεννῇσι καλυψαμένη ὀθόνῃσιν",
"Γ142":"ὁρμᾶτ᾽ ἐκ θαλάμοιο τέρεν κατὰ δάκρυ χέουσα",
"Γ143":"οὐκ οἴη, ἅμα τῇ γε καὶ ἀμφίπολοι δύ᾽ ἕποντο,",
"Γ144":"Αἴθρη Πιτθῆος θυγάτηρ, Κλυμένη τε βοῶπις:",
"Γ145":"αἶψα δ᾽ ἔπειθ᾽ ἵκανον ὅθι Σκαιαὶ πύλαι ἦσαν.",
"Γ146":"οἳ δ᾽ ἀμφὶ Πρίαμον καὶ Πάνθοον ἠδὲ Θυμοίτην",
"Γ147":"Λάμπόν τε Κλυτίον θ᾽ Ἱκετάονά τ᾽ ὄζον Ἄρηος",
"Γ148":"Οὐκαλέγων τε καὶ Ἀντήνωρ πεπνυμένω ἄμφω",
"Γ149":"ἥατο δημογέροντες ἐπὶ Σκαιῇσι πύλῃσι,",
"Γ150":"γήραϊ δὴ πολέμοιο πεπαυμένοι, ἀλλ᾽ ἀγορηταὶ",
"Γ151":"ἐσθλοί, τεττίγεσσιν ἐοικότες οἵ τε καθ᾽ ὕλην",
"Γ152":"δενδρέῳ ἐφεζόμενοι ὄπα λειριόεσσαν ἱεῖσι:",
"Γ153":"τοῖοι ἄρα Τρώων ἡγήτορες ἧντ᾽ ἐπὶ πύργῳ.",
"Γ154":"οἳ δ᾽ ὡς οὖν εἴδονθ᾽ Ἑλένην ἐπὶ πύργον ἰοῦσαν,",
"Γ155":"ἦκα πρὸς ἀλλήλους ἔπεα πτερόεντ᾽ ἀγόρευον:",
"Γ156":"οὐ νέμεσις Τρῶας καὶ ἐϋκνήμιδας Ἀχαιοὺς",
"Γ157":"τοιῇδ᾽ ἀμφὶ γυναικὶ πολὺν χρόνον ἄλγεα πάσχειν:",
"Γ158":"αἰνῶς ἀθανάτῃσι θεῇς εἰς ὦπα ἔοικεν:",
"Γ159":"ἀλλὰ καὶ ὧς τοίη περ ἐοῦσ᾽ ἐν νηυσὶ νεέσθω,",
"Γ160":"μηδ᾽ ἡμῖν τεκέεσσί τ᾽ ὀπίσσω πῆμα λίποιτο.",
"Γ161":"ὣς ἄρ᾽ ἔφαν, Πρίαμος δ᾽ Ἑλένην ἐκαλέσσατο φωνῇ:",
"Γ162":"δεῦρο πάροιθ᾽ ἐλθοῦσα φίλον τέκος ἵζευ ἐμεῖο,",
"Γ163":"ὄφρα ἴδῃ πρότερόν τε πόσιν πηούς τε φίλους τε:",
"Γ164":"οὔ τί μοι αἰτίη ἐσσί, θεοί νύ μοι αἴτιοί εἰσιν",
"Γ165":"οἵ μοι ἐφώρμησαν πόλεμον πολύδακρυν Ἀχαιῶν:",
"Γ166":"ὥς μοι καὶ τόνδ᾽ ἄνδρα πελώριον ἐξονομήνῃς",
"Γ167":"ὅς τις ὅδ᾽ ἐστὶν Ἀχαιὸς ἀνὴρ ἠΰς τε μέγας τε.",
"Γ168":"ἤτοι μὲν κεφαλῇ καὶ μείζονες ἄλλοι ἔασι,",
"Γ169":"καλὸν δ᾽ οὕτω ἐγὼν οὔ πω ἴδον ὀφθαλμοῖσιν,",
"Γ170":"οὐδ᾽ οὕτω γεραρόν: βασιλῆϊ γὰρ ἀνδρὶ ἔοικε.",
"Γ171":"τὸν δ᾽ Ἑλένη μύθοισιν ἀμείβετο δῖα γυναικῶν:",
"Γ172":"αἰδοῖός τέ μοί ἐσσι φίλε ἑκυρὲ δεινός τε:",
"Γ173":"ὡς ὄφελεν θάνατός μοι ἁδεῖν κακὸς ὁππότε δεῦρο",
"Γ174":"υἱέϊ σῷ ἑπόμην θάλαμον γνωτούς τε λιποῦσα",
"Γ175":"παῖδά τε τηλυγέτην καὶ ὁμηλικίην ἐρατεινήν.",
"Γ176":"ἀλλὰ τά γ᾽ οὐκ ἐγένοντο: τὸ καὶ κλαίουσα τέτηκα.",
"Γ177":"τοῦτο δέ τοι ἐρέω ὅ μ᾽ ἀνείρεαι ἠδὲ μεταλλᾷς:",
"Γ178":"οὗτός γ᾽ Ἀτρεΐδης εὐρὺ κρείων Ἀγαμέμνων,",
"Γ179":"ἀμφότερον βασιλεύς τ᾽ ἀγαθὸς κρατερός τ᾽ αἰχμητής:",
"Γ180":"δαὴρ αὖτ᾽ ἐμὸς ἔσκε κυνώπιδος, εἴ ποτ᾽ ἔην γε.",
"Γ181":"ὣς φάτο, τὸν δ᾽ ὁ γέρων ἠγάσσατο φώνησέν τε:",
"Γ182":"ὦ μάκαρ Ἀτρεΐδη μοιρηγενὲς ὀλβιόδαιμον,",
"Γ183":"ἦ ῥά νύ τοι πολλοὶ δεδμήατο κοῦροι Ἀχαιῶν.",
"Γ184":"ἤδη καὶ Φρυγίην εἰσήλυθον ἀμπελόεσσαν,",
"Γ185":"ἔνθα ἴδον πλείστους Φρύγας ἀνέρας αἰολοπώλους",
"Γ186":"λαοὺς Ὀτρῆος καὶ Μυγδόνος ἀντιθέοιο,",
"Γ187":"οἵ ῥα τότ᾽ ἐστρατόωντο παρ᾽ ὄχθας Σαγγαρίοιο:",
"Γ188":"καὶ γὰρ ἐγὼν ἐπίκουρος ἐὼν μετὰ τοῖσιν ἐλέχθην",
"Γ189":"ἤματι τῷ ὅτε τ᾽ ἦλθον Ἀμαζόνες ἀντιάνειραι:",
"Γ190":"ἀλλ᾽ οὐδ᾽ οἳ τόσοι ἦσαν ὅσοι ἑλίκωπες Ἀχαιοί.",
"Γ191":"δεύτερον αὖτ᾽ Ὀδυσῆα ἰδὼν ἐρέειν᾽ ὁ γεραιός:",
"Γ192":"εἴπ᾽ ἄγε μοι καὶ τόνδε φίλον τέκος ὅς τις ὅδ᾽ ἐστί:",
"Γ193":"μείων μὲν κεφαλῇ Ἀγαμέμνονος Ἀτρεΐδαο,",
"Γ194":"εὐρύτερος δ᾽ ὤμοισιν ἰδὲ στέρνοισιν ἰδέσθαι.",
"Γ195":"τεύχεα μέν οἱ κεῖται ἐπὶ χθονὶ πουλυβοτείρῃ,",
"Γ196":"αὐτὸς δὲ κτίλος ὣς ἐπιπωλεῖται στίχας ἀνδρῶν:",
"Γ197":"ἀρνειῷ μιν ἔγωγε ἐΐσκω πηγεσιμάλλῳ,",
"Γ198":"ὅς τ᾽ οἰῶν μέγα πῶϋ διέρχεται ἀργεννάων.",
"Γ199":"τὸν δ᾽ ἠμείβετ᾽ ἔπειθ᾽ Ἑλένη Διὸς ἐκγεγαυῖα:",
"Γ200":"οὗτος δ᾽ αὖ Λαερτιάδης πολύμητις Ὀδυσσεύς,",
"Γ201":"ὃς τράφη ἐν δήμῳ Ἰθάκης κραναῆς περ ἐούσης",
"Γ202":"εἰδὼς παντοίους τε δόλους καὶ μήδεα πυκνά.",
"Γ203":"τὴν δ᾽ αὖτ᾽ Ἀντήνωρ πεπνυμένος ἀντίον ηὔδα:",
"Γ204":"ὦ γύναι ἦ μάλα τοῦτο ἔπος νημερτὲς ἔειπες:",
"Γ205":"ἤδη γὰρ καὶ δεῦρό ποτ᾽ ἤλυθε δῖος Ὀδυσσεὺς",
"Γ206":"σεῦ ἕνεκ᾽ ἀγγελίης σὺν ἀρηϊφίλῳ Μενελάῳ:",
"Γ207":"τοὺς δ᾽ ἐγὼ ἐξείνισσα καὶ ἐν μεγάροισι φίλησα,",
"Γ208":"ἀμφοτέρων δὲ φυὴν ἐδάην καὶ μήδεα πυκνά.",
"Γ209":"ἀλλ᾽ ὅτε δὴ Τρώεσσιν ἐν ἀγρομένοισιν ἔμιχθεν",
"Γ210":"στάντων μὲν Μενέλαος ὑπείρεχεν εὐρέας ὤμους,",
"Γ211":"ἄμφω δ᾽ ἑζομένω γεραρώτερος ἦεν Ὀδυσσεύς:",
"Γ212":"ἀλλ᾽ ὅτε δὴ μύθους καὶ μήδεα πᾶσιν ὕφαινον",
"Γ213":"ἤτοι μὲν Μενέλαος ἐπιτροχάδην ἀγόρευε,",
"Γ214":"παῦρα μὲν ἀλλὰ μάλα λιγέως, ἐπεὶ οὐ πολύμυθος",
"Γ215":"οὐδ᾽ ἀφαμαρτοεπής: ἦ καὶ γένει ὕστερος ἦεν.",
"Γ216":"ἀλλ᾽ ὅτε δὴ πολύμητις ἀναΐξειεν Ὀδυσσεὺς",
"Γ217":"στάσκεν, ὑπαὶ δὲ ἴδεσκε κατὰ χθονὸς ὄμματα πήξας,",
"Γ218":"σκῆπτρον δ᾽ οὔτ᾽ ὀπίσω οὔτε προπρηνὲς ἐνώμα,",
"Γ219":"ἀλλ᾽ ἀστεμφὲς ἔχεσκεν ἀΐδρεϊ φωτὶ ἐοικώς:",
"Γ220":"φαίης κε ζάκοτόν τέ τιν᾽ ἔμμεναι ἄφρονά τ᾽ αὔτως.",
"Γ221":"ἀλλ᾽ ὅτε δὴ ὄπα τε μεγάλην ἐκ στήθεος εἵη",
"Γ222":"καὶ ἔπεα νιφάδεσσιν ἐοικότα χειμερίῃσιν,",
"Γ223":"οὐκ ἂν ἔπειτ᾽ Ὀδυσῆΐ γ᾽ ἐρίσσειε βροτὸς ἄλλος:",
"Γ224":"οὐ τότε γ᾽ ὧδ᾽ Ὀδυσῆος ἀγασσάμεθ᾽ εἶδος ἰδόντες.",
"Γ225":"τὸ τρίτον αὖτ᾽ Αἴαντα ἰδὼν ἐρέειν᾽ ὃ γεραιός:",
"Γ226":"τίς τὰρ ὅδ᾽ ἄλλος Ἀχαιὸς ἀνὴρ ἠΰς τε μέγας τε",
"Γ227":"ἔξοχος Ἀργείων κεφαλήν τε καὶ εὐρέας ὤμους;",
"Γ228":"τὸν δ᾽ Ἑλένη τανύπεπλος ἀμείβετο δῖα γυναικῶν:",
"Γ229":"οὗτος δ᾽ Αἴας ἐστὶ πελώριος ἕρκος Ἀχαιῶν:",
"Γ230":"Ἰδομενεὺς δ᾽ ἑτέρωθεν ἐνὶ Κρήτεσσι θεὸς ὣς",
"Γ231":"ἕστηκ᾽, ἀμφὶ δέ μιν Κρητῶν ἀγοὶ ἠγερέθονται.",
"Γ232":"πολλάκι μιν ξείνισσεν ἀρηΐφιλος Μενέλαος",
"Γ233":"οἴκῳ ἐν ἡμετέρῳ ὁπότε Κρήτηθεν ἵκοιτο.",
"Γ234":"νῦν δ᾽ ἄλλους μὲν πάντας ὁρῶ ἑλίκωπας Ἀχαιούς,",
"Γ235":"οὕς κεν ἐῢ γνοίην καί τ᾽ οὔνομα μυθησαίμην:",
"Γ236":"δοιὼ δ᾽ οὐ δύναμαι ἰδέειν κοσμήτορε λαῶν",
"Γ237":"Κάστορά θ᾽ ἱππόδαμον καὶ πὺξ ἀγαθὸν Πολυδεύκεα",
"Γ238":"αὐτοκασιγνήτω, τώ μοι μία γείνατο μήτηρ.",
"Γ239":"ἢ οὐχ ἑσπέσθην Λακεδαίμονος ἐξ ἐρατεινῆς,",
"Γ240":"ἢ δεύρω μὲν ἕποντο νέεσσ᾽ ἔνι ποντοπόροισι,",
"Γ241":"νῦν αὖτ᾽ οὐκ ἐθέλουσι μάχην καταδύμεναι ἀνδρῶν",
"Γ242":"αἴσχεα δειδιότες καὶ ὀνείδεα πόλλ᾽ ἅ μοί ἐστιν.",
"Γ243":"ὣς φάτο, τοὺς δ᾽ ἤδη κάτεχεν φυσίζοος αἶα",
"Γ244":"ἐν Λακεδαίμονι αὖθι φίλῃ ἐν πατρίδι γαίῃ.",
"Γ245":"κήρυκες δ᾽ ἀνὰ ἄστυ θεῶν φέρον ὅρκια πιστὰ",
"Γ246":"ἄρνε δύω καὶ οἶνον ἐΰφρονα καρπὸν ἀρούρης",
"Γ247":"ἀσκῷ ἐν αἰγείῳ: φέρε δὲ κρητῆρα φαεινὸν",
"Γ248":"κῆρυξ Ἰδαῖος ἠδὲ χρύσεια κύπελλα:",
"Γ249":"ὄτρυνεν δὲ γέροντα παριστάμενος ἐπέεσσιν:",
"Γ250":"ὄρσεο Λαομεδοντιάδη, καλέουσιν ἄριστοι",
"Γ251":"Τρώων θ᾽ ἱπποδάμων καὶ Ἀχαιῶν χαλκοχιτώνων",
"Γ252":"ἐς πεδίον καταβῆναι ἵν᾽ ὅρκια πιστὰ τάμητε:",
"Γ253":"αὐτὰρ Ἀλέξανδρος καὶ ἀρηΐφιλος Μενέλαος",
"Γ254":"μακρῇς ἐγχείῃσι μαχήσοντ᾽ ἀμφὶ γυναικί:",
"Γ255":"τῷ δέ κε νικήσαντι γυνὴ καὶ κτήμαθ᾽ ἕποιτο:",
"Γ256":"οἳ δ᾽ ἄλλοι φιλότητα καὶ ὅρκια πιστὰ ταμόντες",
"Γ257":"ναίοιμεν Τροίην ἐριβώλακα, τοὶ δὲ νέονται",
"Γ258":"Ἄργος ἐς ἱππόβοτον καὶ Ἀχαιΐδα καλλιγύναικα.",
"Γ259":"ὣς φάτο ῥίγησεν δ᾽ ὃ γέρων, ἐκέλευσε δ᾽ ἑταίρους",
"Γ260":"ἵππους ζευγνύμεναι: τοὶ δ᾽ ὀτραλέως ἐπίθοντο.",
"Γ261":"ἂν δ᾽ ἄρ᾽ ἔβη Πρίαμος, κατὰ δ᾽ ἡνία τεῖνεν ὀπίσσω:",
"Γ262":"πὰρ δέ οἱ Ἀντήνωρ περικαλλέα βήσετο δίφρον:",
"Γ263":"τὼ δὲ διὰ Σκαιῶν πεδίον δ᾽ ἔχον ὠκέας ἵππους.",
"Γ264":"ἀλλ᾽ ὅτε δή ῥ᾽ ἵκοντο μετὰ Τρῶας καὶ Ἀχαιούς,",
"Γ265":"ἐξ ἵππων ἀποβάντες ἐπὶ χθόνα πουλυβότειραν",
"Γ266":"ἐς μέσσον Τρώων καὶ Ἀχαιῶν ἐστιχόωντο.",
"Γ267":"ὄρνυτο δ᾽ αὐτίκ᾽ ἔπειτα ἄναξ ἀνδρῶν Ἀγαμέμνων,",
"Γ268":"ἂν δ᾽ Ὀδυσεὺς πολύμητις: ἀτὰρ κήρυκες ἀγαυοὶ",
"Γ269":"ὅρκια πιστὰ θεῶν σύναγον, κρητῆρι δὲ οἶνον",
"Γ270":"μίσγον, ἀτὰρ βασιλεῦσιν ὕδωρ ἐπὶ χεῖρας ἔχευαν.",
"Γ271":"Ἀτρεΐδης δὲ ἐρυσσάμενος χείρεσσι μάχαιραν,",
"Γ272":"ἥ οἱ πὰρ ξίφεος μέγα κουλεόν αἰὲν ἄωρτο,",
"Γ273":"ἀρνῶν ἐκ κεφαλέων τάμνε τρίχας: αὐτὰρ ἔπειτα",
"Γ274":"κήρυκες Τρώων καὶ Ἀχαιῶν νεῖμαν ἀρίστοις.",
"Γ275":"τοῖσιν δ᾽ Ἀτρεΐδης μεγάλ᾽ εὔχετο χεῖρας ἀνασχών:",
"Γ276":"Ζεῦ πάτερ Ἴδηθεν μεδέων κύδιστε μέγιστε,",
"Γ277":"Ἠέλιός θ᾽, ὃς πάντ᾽ ἐφορᾷς καὶ πάντ᾽ ἐπακούεις,",
"Γ278":"καὶ ποταμοὶ καὶ γαῖα, καὶ οἳ ὑπένερθε καμόντας",
"Γ279":"ἀνθρώπους τίνυσθον ὅτις κ᾽ ἐπίορκον ὀμόσσῃ,",
"Γ280":"ὑμεῖς μάρτυροι ἔστε, φυλάσσετε δ᾽ ὅρκια πιστά:",
"Γ281":"εἰ μέν κεν Μενέλαον Ἀλέξανδρος καταπέφνῃ",
"Γ282":"αὐτὸς ἔπειθ᾽ Ἑλένην ἐχέτω καὶ κτήματα πάντα,",
"Γ283":"ἡμεῖς δ᾽ ἐν νήεσσι νεώμεθα ποντοπόροισιν:",
"Γ284":"εἰ δέ κ᾽ Ἀλέξανδρον κτείνῃ ξανθὸς Μενέλαος,",
"Γ285":"Τρῶας ἔπειθ᾽ Ἑλένην καὶ κτήματα πάντ᾽ ἀποδοῦναι,",
"Γ286":"τιμὴν δ᾽ Ἀργείοις ἀποτινέμεν ἥν τιν᾽ ἔοικεν,",
"Γ287":"ἥ τε καὶ ἐσσομένοισι μετ᾽ ἀνθρώποισι πέληται.",
"Γ288":"εἰ δ᾽ ἂν ἐμοὶ τιμὴν Πρίαμος Πριάμοιό τε παῖδες",
"Γ289":"τίνειν οὐκ ἐθέλωσιν Ἀλεξάνδροιο πεσόντος,",
"Γ290":"αὐτὰρ ἐγὼ καὶ ἔπειτα μαχήσομαι εἵνεκα ποινῆς",
"Γ291":"αὖθι μένων, ἧός κε τέλος πολέμοιο κιχείω.",
"Γ292":"ἦ, καὶ ἀπὸ στομάχους ἀρνῶν τάμε νηλέϊ χαλκῷ:",
"Γ293":"καὶ τοὺς μὲν κατέθηκεν ἐπὶ χθονὸς ἀσπαίροντας",
"Γ294":"θυμοῦ δευομένους: ἀπὸ γὰρ μένος εἵλετο χαλκός.",
"Γ295":"οἶνον δ᾽ ἐκ κρητῆρος ἀφυσσόμενοι δεπάεσσιν",
"Γ296":"ἔκχεον, ἠδ᾽ εὔχοντο θεοῖς αἰειγενέτῃσιν.",
"Γ297":"ὧδε δέ τις εἴπεσκεν Ἀχαιῶν τε Τρώων τε:",
"Γ298":"Ζεῦ κύδιστε μέγιστε καὶ ἀθάνατοι θεοὶ ἄλλοι",
"Γ299":"ὁππότεροι πρότεροι ὑπὲρ ὅρκια πημήνειαν",
"Γ300":"ὧδέ σφ᾽ ἐγκέφαλος χαμάδις ῥέοι ὡς ὅδε οἶνος",
"Γ301":"αὐτῶν καὶ τεκέων, ἄλοχοι δ᾽ ἄλλοισι δαμεῖεν.",
"Γ302":"ὣς ἔφαν, οὐδ᾽ ἄρα πώ σφιν ἐπεκραίαινε Κρονίων.",
"Γ303":"τοῖσι δὲ Δαρδανίδης Πρίαμος μετὰ μῦθον ἔειπε:",
"Γ304":"κέκλυτέ μευ Τρῶες καὶ ἐϋκνήμιδες Ἀχαιοί:",
"Γ305":"ἤτοι ἐγὼν εἶμι προτὶ Ἴλιον ἠνεμόεσσαν",
"Γ306":"ἄψ, ἐπεὶ οὔ πω τλήσομ᾽ ἐν ὀφθαλμοῖσιν ὁρᾶσθαι",
"Γ307":"μαρνάμενον φίλον υἱὸν ἀρηϊφίλῳ Μενελάῳ:",
"Γ308":"Ζεὺς μέν που τό γε οἶδε καὶ ἀθάνατοι θεοὶ ἄλλοι",
"Γ309":"ὁπποτέρῳ θανάτοιο τέλος πεπρωμένον ἐστίν.",
"Γ310":"ἦ ῥα καὶ ἐς δίφρον ἄρνας θέτο ἰσόθεος φώς,",
"Γ311":"ἂν δ᾽ ἄρ᾽ ἔβαιν᾽ αὐτός, κατὰ δ᾽ ἡνία τεῖνεν ὀπίσσω:",
"Γ312":"πὰρ δέ οἱ Ἀντήνωρ περικαλλέα βήσετο δίφρον.",
"Γ313":"τὼ μὲν ἄρ᾽ ἄψορροι προτὶ Ἴλιον ἀπονέοντο:",
"Γ314":"Ἕκτωρ δὲ Πριάμοιο πάϊς καὶ δῖος Ὀδυσσεὺς",
"Γ315":"χῶρον μὲν πρῶτον διεμέτρεον, αὐτὰρ ἔπειτα",
"Γ316":"κλήρους ἐν κυνέῃ χαλκήρεϊ πάλλον ἑλόντες,",
"Γ317":"ὁππότερος δὴ πρόσθεν ἀφείη χάλκεον ἔγχος.",
"Γ318":"λαοὶ δ᾽ ἠρήσαντο, θεοῖσι δὲ χεῖρας ἀνέσχον,",
"Γ319":"ὧδε δέ τις εἴπεσκεν Ἀχαιῶν τε Τρώων τε:",
"Γ320":"Ζεῦ πάτερ Ἴδηθεν μεδέων κύδιστε μέγιστε",
"Γ321":"ὁππότερος τάδε ἔργα μετ᾽ ἀμφοτέροισιν ἔθηκε,",
"Γ322":"τὸν δὸς ἀποφθίμενον δῦναι δόμον Ἄϊδος εἴσω,",
"Γ323":"ἡμῖν δ᾽ αὖ φιλότητα καὶ ὅρκια πιστὰ γενέσθαι.",
"Γ324":"ὣς ἄρ᾽ ἔφαν, πάλλεν δὲ μέγας κορυθαίολος Ἕκτωρ",
"Γ325":"ἂψ ὁρόων: Πάριος δὲ θοῶς ἐκ κλῆρος ὄρουσεν.",
"Γ326":"οἳ μὲν ἔπειθ᾽ ἵζοντο κατὰ στίχας, ἧχι ἑκάστῳ",
"Γ327":"ἵπποι ἀερσίποδες καὶ ποικίλα τεύχε᾽ ἔκειτο:",
"Γ328":"αὐτὰρ ὅ γ᾽ ἀμφ᾽ ὤμοισιν ἐδύσετο τεύχεα καλὰ",
"Γ329":"δῖος Ἀλέξανδρος Ἑλένης πόσις ἠϋκόμοιο.",
"Γ330":"κνημῖδας μὲν πρῶτα περὶ κνήμῃσιν ἔθηκε",
"Γ331":"καλάς, ἀργυρέοισιν ἐπισφυρίοις ἀραρυίας:",
"Γ332":"δεύτερον αὖ θώρηκα περὶ στήθεσσιν ἔδυνεν",
"Γ333":"οἷο κασιγνήτοιο Λυκάονος: ἥρμοσε δ᾽ αὐτῷ.",
"Γ334":"ἀμφὶ δ᾽ ἄρ᾽ ὤμοισιν βάλετο ξίφος ἀργυρόηλον",
"Γ335":"χάλκεον, αὐτὰρ ἔπειτα σάκος μέγα τε στιβαρόν τε:",
"Γ336":"κρατὶ δ᾽ ἐπ᾽ ἰφθίμῳ κυνέην εὔτυκτον ἔθηκεν",
"Γ337":"ἵππουριν: δεινὸν δὲ λόφος καθύπερθεν ἔνευεν:",
"Γ338":"εἵλετο δ᾽ ἄλκιμον ἔγχος, ὅ οἱ παλάμηφιν ἀρήρει.",
"Γ339":"ὣς δ᾽ αὔτως Μενέλαος ἀρήϊος ἔντε᾽ ἔδυνεν.",
"Γ340":"οἳ δ᾽ ἐπεὶ οὖν ἑκάτερθεν ὁμίλου θωρήχθησαν,",
"Γ341":"ἐς μέσσον Τρώων καὶ Ἀχαιῶν ἐστιχόωντο",
"Γ342":"δεινὸν δερκόμενοι: θάμβος δ᾽ ἔχεν εἰσορόωντας",
"Γ343":"Τρῶάς θ᾽ ἱπποδάμους καὶ ἐϋκνήμιδας Ἀχαιούς.",
"Γ344":"καί ῥ᾽ ἐγγὺς στήτην διαμετρητῷ ἐνὶ χώρῳ",
"Γ345":"σείοντ᾽ ἐγχείας ἀλλήλοισιν κοτέοντε.",
"Γ346":"πρόσθε δ᾽ Ἀλέξανδρος προΐει δολιχόσκιον ἔγχος,",
"Γ347":"καὶ βάλεν Ἀτρεΐδαο κατ᾽ ἀσπίδα πάντοσε ἴσην,",
"Γ348":"οὐδ᾽ ἔρρηξεν χαλκός, ἀνεγνάμφθη δέ οἱ αἰχμὴ",
"Γ349":"ἀσπίδ᾽ ἐνὶ κρατερῇ: ὃ δὲ δεύτερον ὄρνυτο χαλκῷ",
"Γ350":"Ἀτρεΐδης Μενέλαος ἐπευξάμενος Διὶ πατρί:",
"Γ351":"Ζεῦ ἄνα δὸς τίσασθαι ὅ με πρότερος κάκ᾽ ἔοργε",
"Γ352":"δῖον Ἀλέξανδρον, καὶ ἐμῇς ὑπὸ χερσὶ δάμασσον,",
"Γ353":"ὄφρα τις ἐρρίγῃσι καὶ ὀψιγόνων ἀνθρώπων",
"Γ354":"ξεινοδόκον κακὰ ῥέξαι, ὅ κεν φιλότητα παράσχῃ.",
"Γ355":"ἦ ῥα καὶ ἀμπεπαλὼν προΐει δολιχόσκιον ἔγχος,",
"Γ356":"καὶ βάλε Πριαμίδαο κατ᾽ ἀσπίδα πάντοσε ἴσην:",
"Γ357":"διὰ μὲν ἀσπίδος ἦλθε φαεινῆς ὄβριμον ἔγχος,",
"Γ358":"καὶ διὰ θώρηκος πολυδαιδάλου ἠρήρειστο:",
"Γ359":"ἀντικρὺ δὲ παραὶ λαπάρην διάμησε χιτῶνα",
"Γ360":"ἔγχος: ὃ δ᾽ ἐκλίνθη καὶ ἀλεύατο κῆρα μέλαιναν.",
"Γ361":"Ἀτρεΐδης δὲ ἐρυσσάμενος ξίφος ἀργυρόηλον",
"Γ362":"πλῆξεν ἀνασχόμενος κόρυθος φάλον: ἀμφὶ δ᾽ ἄρ᾽ αὐτῷ",
"Γ363":"τριχθά τε καὶ τετραχθὰ διατρυφὲν ἔκπεσε χειρός.",
"Γ364":"Ἀτρεΐδης δ᾽ ᾤμωξεν ἰδὼν εἰς οὐρανὸν εὐρύν:",
"Γ365":"Ζεῦ πάτερ οὔ τις σεῖο θεῶν ὀλοώτερος ἄλλος:",
"Γ366":"ἦ τ᾽ ἐφάμην τίσασθαι Ἀλέξανδρον κακότητος:",
"Γ367":"νῦν δέ μοι ἐν χείρεσσιν ἄγη ξίφος, ἐκ δέ μοι ἔγχος",
"Γ368":"ἠΐχθη παλάμηφιν ἐτώσιον, οὐδ᾽ ἔβαλόν μιν.",
"Γ369":"ἦ καὶ ἐπαΐξας κόρυθος λάβεν ἱπποδασείης,",
"Γ370":"ἕλκε δ᾽ ἐπιστρέψας μετ᾽ ἐϋκνήμιδας Ἀχαιούς:",
"Γ371":"ἄγχε δέ μιν πολύκεστος ἱμὰς ἁπαλὴν ὑπὸ δειρήν,",
"Γ372":"ὅς οἱ ὑπ᾽ ἀνθερεῶνος ὀχεὺς τέτατο τρυφαλείης.",
"Γ373":"καί νύ κεν εἴρυσσέν τε καὶ ἄσπετον ἤρατο κῦδος,",
"Γ374":"εἰ μὴ ἄρ᾽ ὀξὺ νόησε Διὸς θυγάτηρ Ἀφροδίτη,",
"Γ375":"ἥ οἱ ῥῆξεν ἱμάντα βοὸς ἶφι κταμένοιο:",
"Γ376":"κεινὴ δὲ τρυφάλεια ἅμ᾽ ἕσπετο χειρὶ παχείῃ.",
"Γ377":"τὴν μὲν ἔπειθ᾽ ἥρως μετ᾽ ἐϋκνήμιδας Ἀχαιοὺς",
"Γ378":"ῥῖψ᾽ ἐπιδινήσας, κόμισαν δ᾽ ἐρίηρες ἑταῖροι:",
"Γ379":"αὐτὰρ ὃ ἂψ ἐπόρουσε κατακτάμεναι μενεαίνων",
"Γ380":"ἔγχεϊ χαλκείῳ: τὸν δ᾽ ἐξήρπαξ᾽ Ἀφροδίτη",
"Γ381":"ῥεῖα μάλ᾽ ὥς τε θεός, ἐκάλυψε δ᾽ ἄρ᾽ ἠέρι πολλῇ,",
"Γ382":"κὰδ δ᾽ εἷσ᾽ ἐν θαλάμῳ εὐώδεϊ κηώεντι.",
"Γ383":"αὐτὴ δ᾽ αὖ Ἑλένην καλέουσ᾽ ἴε: τὴν δὲ κίχανε",
"Γ384":"πύργῳ ἐφ᾽ ὑψηλῷ, περὶ δὲ Τρῳαὶ ἅλις ἦσαν:",
"Γ385":"χειρὶ δὲ νεκταρέου ἑανοῦ ἐτίναξε λαβοῦσα,",
"Γ386":"γρηῒ δέ μιν ἐϊκυῖα παλαιγενέϊ προσέειπεν",
"Γ387":"εἰροκόμῳ, ἥ οἱ Λακεδαίμονι ναιετοώσῃ",
"Γ388":"ἤσκειν εἴρια καλά, μάλιστα δέ μιν φιλέεσκε:",
"Γ389":"τῇ μιν ἐεισαμένη προσεφώνεε δῖ᾽ Ἀφροδίτη:",
"Γ390":"δεῦρ᾽ ἴθ᾽: Ἀλέξανδρός σε καλεῖ οἶκον δὲ νέεσθαι.",
"Γ391":"κεῖνος ὅ γ᾽ ἐν θαλάμῳ καὶ δινωτοῖσι λέχεσσι",
"Γ392":"κάλλεΐ τε στίλβων καὶ εἵμασιν: οὐδέ κε φαίης",
"Γ393":"ἀνδρὶ μαχεσσάμενον τόν γ᾽ ἐλθεῖν, ἀλλὰ χορὸν δὲ",
"Γ394":"ἔρχεσθ᾽, ἠὲ χοροῖο νέον λήγοντα καθίζειν.",
"Γ395":"ὣς φάτο, τῇ δ᾽ ἄρα θυμὸν ἐνὶ στήθεσσιν ὄρινε:",
"Γ396":"καί ῥ᾽ ὡς οὖν ἐνόησε θεᾶς περικαλλέα δειρὴν",
"Γ397":"στήθεά θ᾽ ἱμερόεντα καὶ ὄμματα μαρμαίροντα,",
"Γ398":"θάμβησέν τ᾽ ἄρ᾽ ἔπειτα ἔπος τ᾽ ἔφατ᾽ ἔκ τ᾽ ὀνόμαζε:",
"Γ399":"δαιμονίη, τί με ταῦτα λιλαίεαι ἠπεροπεύειν;",
"Γ400":"ἦ πῄ με προτέρω πολίων εὖ ναιομενάων",
"Γ401":"ἄξεις, ἢ Φρυγίης ἢ Μῃονίης ἐρατεινῆς,",
"Γ402":"εἴ τίς τοι καὶ κεῖθι φίλος μερόπων ἀνθρώπων:",
"Γ403":"οὕνεκα δὴ νῦν δῖον Ἀλέξανδρον Μενέλαος",
"Γ404":"νικήσας ἐθέλει στυγερὴν ἐμὲ οἴκαδ᾽ ἄγεσθαι,",
"Γ405":"τοὔνεκα δὴ νῦν δεῦρο δολοφρονέουσα παρέστης;",
"Γ406":"ἧσο παρ᾽ αὐτὸν ἰοῦσα, θεῶν δ᾽ ἀπόεικε κελεύθου,",
"Γ407":"μηδ᾽ ἔτι σοῖσι πόδεσσιν ὑποστρέψειας Ὄλυμπον,",
"Γ408":"ἀλλ᾽ αἰεὶ περὶ κεῖνον ὀΐζυε καί ἑ φύλασσε,",
"Γ409":"εἰς ὅ κέ σ᾽ ἢ ἄλοχον ποιήσεται ἢ ὅ γε δούλην.",
"Γ410":"κεῖσε δ᾽ ἐγὼν οὐκ εἶμι: νεμεσσητὸν δέ κεν εἴη:",
"Γ411":"κείνου πορσανέουσα λέχος: Τρῳαὶ δέ μ᾽ ὀπίσσω",
"Γ412":"πᾶσαι μωμήσονται: ἔχω δ᾽ ἄχε᾽ ἄκριτα θυμῷ.",
"Γ413":"τὴν δὲ χολωσαμένη προσεφώνεε δῖ᾽ Ἀφροδίτη:",
"Γ414":"μή μ᾽ ἔρεθε σχετλίη, μὴ χωσαμένη σε μεθείω,",
"Γ415":"τὼς δέ σ᾽ ἀπεχθήρω ὡς νῦν ἔκπαγλ᾽ ἐφίλησα,",
"Γ416":"μέσσῳ δ᾽ ἀμφοτέρων μητίσομαι ἔχθεα λυγρὰ",
"Γ417":"Τρώων καὶ Δαναῶν, σὺ δέ κεν κακὸν οἶτον ὄληαι.",
"Γ418":"ὣς ἔφατ᾽, ἔδεισεν δ᾽ Ἑλένη Διὸς ἐκγεγαυῖα,",
"Γ419":"βῆ δὲ κατασχομένη ἑανῷ ἀργῆτι φαεινῷ",
"Γ420":"σιγῇ, πάσας δὲ Τρῳὰς λάθεν: ἦρχε δὲ δαίμων.",
"Γ421":"αἳ δ᾽ ὅτ᾽ Ἀλεξάνδροιο δόμον περικαλλέ᾽ ἵκοντο,",
"Γ422":"ἀμφίπολοι μὲν ἔπειτα θοῶς ἐπὶ ἔργα τράποντο,",
"Γ423":"ἣ δ᾽ εἰς ὑψόροφον θάλαμον κίε δῖα γυναικῶν.",
"Γ424":"τῇ δ᾽ ἄρα δίφρον ἑλοῦσα φιλομειδὴς Ἀφροδίτη",
"Γ425":"ἀντί᾽ Ἀλεξάνδροιο θεὰ κατέθηκε φέρουσα:",
"Γ426":"ἔνθα κάθιζ᾽ Ἑλένη κούρη Διὸς αἰγιόχοιο",
"Γ427":"ὄσσε πάλιν κλίνασα, πόσιν δ᾽ ἠνίπαπε μύθῳ:",
"Γ428":"ἤλυθες ἐκ πολέμου: ὡς ὤφελες αὐτόθ᾽ ὀλέσθαι",
"Γ429":"ἀνδρὶ δαμεὶς κρατερῷ, ὃς ἐμὸς πρότερος πόσις ἦεν.",
"Γ430":"ἦ μὲν δὴ πρίν γ᾽ εὔχε᾽ ἀρηϊφίλου Μενελάου",
"Γ431":"σῇ τε βίῃ καὶ χερσὶ καὶ ἔγχεϊ φέρτερος εἶναι:",
"Γ432":"ἀλλ᾽ ἴθι νῦν προκάλεσσαι ἀρηΐφιλον Μενέλαον",
"Γ433":"ἐξαῦτις μαχέσασθαι ἐναντίον: ἀλλά σ᾽ ἔγωγε",
"Γ434":"παύεσθαι κέλομαι, μηδὲ ξανθῷ Μενελάῳ",
"Γ435":"ἀντίβιον πόλεμον πολεμίζειν ἠδὲ μάχεσθαι",
"Γ436":"ἀφραδέως, μή πως τάχ᾽ ὑπ᾽ αὐτοῦ δουρὶ δαμήῃς.",
"Γ437":"τὴν δὲ Πάρις μύθοισιν ἀμειβόμενος προσέειπε:",
"Γ438":"μή με γύναι χαλεποῖσιν ὀνείδεσι θυμὸν ἔνιπτε:",
"Γ439":"νῦν μὲν γὰρ Μενέλαος ἐνίκησεν σὺν Ἀθήνῃ,",
"Γ440":"κεῖνον δ᾽ αὖτις ἐγώ: πάρα γὰρ θεοί εἰσι καὶ ἡμῖν.",
"Γ441":"ἀλλ᾽ ἄγε δὴ φιλότητι τραπείομεν εὐνηθέντε:",
"Γ442":"οὐ γάρ πώ ποτέ μ᾽ ὧδέ γ᾽ ἔρως φρένας ἀμφεκάλυψεν,",
"Γ443":"οὐδ᾽ ὅτε σε πρῶτον Λακεδαίμονος ἐξ ἐρατεινῆς",
"Γ444":"ἔπλεον ἁρπάξας ἐν ποντοπόροισι νέεσσι,",
"Γ445":"νήσῳ δ᾽ ἐν Κραναῇ ἐμίγην φιλότητι καὶ εὐνῇ,",
"Γ446":"ὥς σεο νῦν ἔραμαι καί με γλυκὺς ἵμερος αἱρεῖ.",
"Γ447":"ἦ ῥα, καὶ ἄρχε λέχος δὲ κιών: ἅμα δ᾽ εἵπετ᾽ ἄκοιτις.",
"Γ448":"τὼ μὲν ἄρ᾽ ἐν τρητοῖσι κατεύνασθεν λεχέεσσιν,",
"Γ449":"Ἀτρεΐδης δ᾽ ἀν᾽ ὅμιλον ἐφοίτα θηρὶ ἐοικὼς",
"Γ450":"εἴ που ἐσαθρήσειεν Ἀλέξανδρον θεοειδέα.",
"Γ451":"ἀλλ᾽ οὔ τις δύνατο Τρώων κλειτῶν τ᾽ ἐπικούρων",
"Γ452":"δεῖξαι Ἀλέξανδρον τότ᾽ ἀρηϊφίλῳ Μενελάῳ:",
"Γ453":"οὐ μὲν γὰρ φιλότητί γ᾽ ἐκεύθανον εἴ τις ἴδοιτο:",
"Γ454":"ἶσον γάρ σφιν πᾶσιν ἀπήχθετο κηρὶ μελαίνῃ.",
"Γ455":"τοῖσι δὲ καὶ μετέειπεν ἄναξ ἀνδρῶν Ἀγαμέμνων:",
"Γ456":"κέκλυτέ μευ Τρῶες καὶ Δάρδανοι ἠδ᾽ ἐπίκουροι:",
"Γ457":"νίκη μὲν δὴ φαίνετ᾽ ἀρηϊφίλου Μενελάου,",
"Γ458":"ὑμεῖς δ᾽ Ἀργείην Ἑλένην καὶ κτήμαθ᾽ ἅμ᾽ αὐτῇ",
"Γ459":"ἔκδοτε, καὶ τιμὴν ἀποτινέμεν ἥν τιν᾽ ἔοικεν,",
"Γ460":"ἥ τε καὶ ἐσσομένοισι μετ᾽ ἀνθρώποισι πέληται.",
"Γ461":"ὣς ἔφατ᾽ Ἀτρεΐδης, ἐπὶ δ᾽ ᾔνεον ἄλλοι Ἀχαιοί.",
<h4 class="C2">Book 4</h4>"Δ1":"οἳ δὲ θεοὶ πὰρ Ζηνὶ καθήμενοι ἠγορόωντο",
"Δ2":"χρυσέῳ ἐν δαπέδῳ, μετὰ δέ σφισι πότνια Ἥβη",
"Δ3":"νέκταρ ἐοινοχόει: τοὶ δὲ χρυσέοις δεπάεσσι",
"Δ4":"δειδέχατ᾽ ἀλλήλους, Τρώων πόλιν εἰσορόωντες:",
"Δ5":"αὐτίκ᾽ ἐπειρᾶτο Κρονίδης ἐρεθιζέμεν Ἥρην",
"Δ6":"κερτομίοις ἐπέεσσι παραβλήδην ἀγορεύων:",
"Δ7":"δοιαὶ μὲν Μενελάῳ ἀρηγόνες εἰσὶ θεάων",
"Δ8":"Ἥρη τ᾽ Ἀργείη καὶ Ἀλαλκομενηῒς Ἀθήνη.",
"Δ9":"ἀλλ᾽ ἤτοι ταὶ νόσφι καθήμεναι εἰσορόωσαι",
"Δ10":"τέρπεσθον: τῷ δ᾽ αὖτε φιλομειδὴς Ἀφροδίτη",
"Δ11":"αἰεὶ παρμέμβλωκε καὶ αὐτοῦ κῆρας ἀμύνει:",
"Δ12":"καὶ νῦν ἐξεσάωσεν ὀϊόμενον θανέεσθαι.",
"Δ13":"ἀλλ᾽ ἤτοι νίκη μὲν ἀρηϊφίλου Μενελάου:",
"Δ14":"ἡμεῖς δὲ φραζώμεθ᾽ ὅπως ἔσται τάδε ἔργα,",
"Δ15":"ἤ ῥ᾽ αὖτις πόλεμόν τε κακὸν καὶ φύλοπιν αἰνὴν",
"Δ16":"ὄρσομεν, ἦ φιλότητα μετ᾽ ἀμφοτέροισι βάλωμεν.",
"Δ17":"εἰ δ᾽ αὖ πως τόδε πᾶσι φίλον καὶ ἡδὺ γένοιτο,",
"Δ18":"ἤτοι μὲν οἰκέοιτο πόλις Πριάμοιο ἄνακτος,",
"Δ19":"αὖτις δ᾽ Ἀργείην Ἑλένην Μενέλαος ἄγοιτο.",
"Δ20":"ὣς ἔφαθ᾽, αἳ δ᾽ ἐπέμυξαν Ἀθηναίη τε καὶ Ἥρη:",
"Δ21":"πλησίαι αἵ γ᾽ ἥσθην, κακὰ δὲ Τρώεσσι μεδέσθην.",
"Δ22":"ἤτοι Ἀθηναίη ἀκέων ἦν οὐδέ τι εἶπε",
"Δ23":"σκυζομένη Διὶ πατρί, χόλος δέ μιν ἄγριος ᾕρει:",
"Δ24":"Ἥρῃ δ᾽ οὐκ ἔχαδε στῆθος χόλον, ἀλλὰ προσηύδα:",
"Δ25":"αἰνότατε Κρονίδη ποῖον τὸν μῦθον ἔειπες:",
"Δ26":"πῶς ἐθέλεις ἅλιον θεῖναι πόνον ἠδ᾽ ἀτέλεστον,",
"Δ27":"ἱδρῶ θ᾽ ὃν ἵδρωσα μόγῳ, καμέτην δέ μοι ἵπποι",
"Δ28":"λαὸν ἀγειρούσῃ, Πριάμῳ κακὰ τοῖό τε παισίν.",
"Δ29":"ἕρδ᾽: ἀτὰρ οὔ τοι πάντες ἐπαινέομεν θεοὶ ἄλλοι.",
"Δ30":"τὴν δὲ μέγ᾽ ὀχθήσας προσέφη νεφεληγερέτα Ζεύς:",
"Δ31":"δαιμονίη τί νύ σε Πρίαμος Πριάμοιό τε παῖδες",
"Δ32":"τόσσα κακὰ ῥέζουσιν, ὅ τ᾽ ἀσπερχὲς μενεαίνεις",
"Δ33":"Ἰλίου ἐξαλαπάξαι ἐϋκτίμενον πτολίεθρον;",
"Δ34":"εἰ δὲ σύ γ᾽ εἰσελθοῦσα πύλας καὶ τείχεα μακρὰ",
"Δ35":"ὠμὸν βεβρώθοις Πρίαμον Πριάμοιό τε παῖδας",
"Δ36":"ἄλλους τε Τρῶας, τότε κεν χόλον ἐξακέσαιο.",
"Δ37":"ἕρξον ὅπως ἐθέλεις: μὴ τοῦτό γε νεῖκος ὀπίσσω",
"Δ38":"σοὶ καὶ ἐμοὶ μέγ᾽ ἔρισμα μετ᾽ ἀμφοτέροισι γένηται.",
"Δ39":"ἄλλο δέ τοι ἐρέω, σὺ δ᾽ ἐνὶ φρεσὶ βάλλεο σῇσιν:",
"Δ40":"ὁππότε κεν καὶ ἐγὼ μεμαὼς πόλιν ἐξαλαπάξαι",
"Δ41":"τὴν ἐθέλω ὅθι τοι φίλοι ἀνέρες ἐγγεγάασι,",
"Δ42":"μή τι διατρίβειν τὸν ἐμὸν χόλον, ἀλλά μ᾽ ἐᾶσαι:",
"Δ43":"καὶ γὰρ ἐγὼ σοὶ δῶκα ἑκὼν ἀέκοντί γε θυμῷ:",
"Δ44":"αἳ γὰρ ὑπ᾽ ἠελίῳ τε καὶ οὐρανῷ ἀστερόεντι",
"Δ45":"ναιετάουσι πόληες ἐπιχθονίων ἀνθρώπων,",
"Δ46":"τάων μοι περὶ κῆρι τιέσκετο Ἴλιος ἱρὴ",
"Δ47":"καὶ Πρίαμος καὶ λαὸς ἐϋμμελίω Πριάμοιο.",
"Δ48":"οὐ γάρ μοί ποτε βωμὸς ἐδεύετο δαιτὸς ἐΐσης",
"Δ49":"λοιβῆς τε κνίσης τε: τὸ γὰρ λάχομεν γέρας ἡμεῖς.",
"Δ50":"τὸν δ᾽ ἠμείβετ᾽ ἔπειτα βοῶπις πότνια Ἥρη:",
"Δ51":"ἤτοι ἐμοὶ τρεῖς μὲν πολὺ φίλταταί εἰσι πόληες",
"Δ52":"Ἄργός τε Σπάρτη τε καὶ εὐρυάγυια Μυκήνη:",
"Δ53":"τὰς διαπέρσαι ὅτ᾽ ἄν τοι ἀπέχθωνται περὶ κῆρι:",
"Δ54":"τάων οὔ τοι ἐγὼ πρόσθ᾽ ἵσταμαι οὐδὲ μεγαίρω.",
"Δ55":"εἴ περ γὰρ φθονέω τε καὶ οὐκ εἰῶ διαπέρσαι,",
"Δ56":"οὐκ ἀνύω φθονέουσ᾽ ἐπεὶ ἦ πολὺ φέρτερός ἐσσι.",
"Δ57":"ἀλλὰ χρὴ καὶ ἐμὸν θέμεναι πόνον οὐκ ἀτέλεστον:",
"Δ58":"καὶ γὰρ ἐγὼ θεός εἰμι, γένος δέ μοι ἔνθεν ὅθεν σοί,",
"Δ59":"καί με πρεσβυτάτην τέκετο Κρόνος ἀγκυλομήτης,",
"Δ60":"ἀμφότερον γενεῇ τε καὶ οὕνεκα σὴ παράκοιτις",
"Δ61":"κέκλημαι, σὺ δὲ πᾶσι μετ᾽ ἀθανάτοισιν ἀνάσσεις.",
"Δ62":"ἀλλ᾽ ἤτοι μὲν ταῦθ᾽ ὑποείξομεν ἀλλήλοισι,",
"Δ63":"σοὶ μὲν ἐγώ, σὺ δ᾽ ἐμοί: ἐπὶ δ᾽ ἕψονται θεοὶ ἄλλοι",
"Δ64":"ἀθάνατοι: σὺ δὲ θᾶσσον Ἀθηναίῃ ἐπιτεῖλαι",
"Δ65":"ἐλθεῖν ἐς Τρώων καὶ Ἀχαιῶν φύλοπιν αἰνήν,",
"Δ66":"πειρᾶν δ᾽ ὥς κε Τρῶες ὑπερκύδαντας Ἀχαιοὺς",
"Δ67":"ἄρξωσι πρότεροι ὑπὲρ ὅρκια δηλήσασθαι.",
"Δ68":"ὣς ἔφατ᾽, οὐδ᾽ ἀπίθησε πατὴρ ἀνδρῶν τε θεῶν τε:",
"Δ69":"αὐτίκ᾽ Ἀθηναίην ἔπεα πτερόεντα προσηύδα:",
"Δ70":"αἶψα μάλ᾽ ἐς στρατὸν ἐλθὲ μετὰ Τρῶας καὶ Ἀχαιούς,",
"Δ71":"πειρᾶν δ᾽ ὥς κε Τρῶες ὑπερκύδαντας Ἀχαιοὺς",
"Δ72":"ἄρξωσι πρότεροι ὑπὲρ ὅρκια δηλήσασθαι.",
"Δ73":"ὣς εἰπὼν ὄτρυνε πάρος μεμαυῖαν Ἀθήνην,",
"Δ74":"βῆ δὲ κατ᾽ Οὐλύμποιο καρήνων ἀΐξασα.",
"Δ75":"οἷον δ᾽ ἀστέρα ἧκε Κρόνου πάϊς ἀγκυλομήτεω",
"Δ76":"ἢ ναύτῃσι τέρας ἠὲ στρατῷ εὐρέϊ λαῶν",
"Δ77":"λαμπρόν: τοῦ δέ τε πολλοὶ ἀπὸ σπινθῆρες ἵενται:",
"Δ78":"τῷ ἐϊκυῖ᾽ ἤϊξεν ἐπὶ χθόνα Παλλὰς Ἀθήνη,",
"Δ79":"κὰδ δ᾽ ἔθορ᾽ ἐς μέσσον: θάμβος δ᾽ ἔχεν εἰσορόωντας",
"Δ80":"Τρῶάς θ᾽ ἱπποδάμους καὶ ἐϋκνήμιδας Ἀχαιούς:",
"Δ81":"ὧδε δέ τις εἴπεσκεν ἰδὼν ἐς πλησίον ἄλλον:",
"Δ82":"ἦ ῥ᾽ αὖτις πόλεμός τε κακὸς καὶ φύλοπις αἰνὴ",
"Δ83":"ἔσσεται, ἢ φιλότητα μετ᾽ ἀμφοτέροισι τίθησι",
"Δ84":"Ζεύς, ὅς τ᾽ ἀνθρώπων ταμίης πολέμοιο τέτυκται.",
"Δ85":"ὣς ἄρα τις εἴπεσκεν Ἀχαιῶν τε Τρώων τε.",
"Δ86":"ἣ δ᾽ ἀνδρὶ ἰκέλη Τρώων κατεδύσεθ᾽ ὅμιλον",
"Δ87":"Λαοδόκῳ Ἀντηνορίδῃ κρατερῷ αἰχμητῇ,",
"Δ88":"Πάνδαρον ἀντίθεον διζημένη εἴ που ἐφεύροι.",
"Δ89":"εὗρε Λυκάονος υἱὸν ἀμύμονά τε κρατερόν τε",
"Δ90":"ἑσταότ᾽: ἀμφὶ δέ μιν κρατεραὶ στίχες ἀσπιστάων",
"Δ91":"λαῶν, οἵ οἱ ἕποντο ἀπ᾽ Αἰσήποιο ῥοάων:",
"Δ92":"ἀγχοῦ δ᾽ ἱσταμένη ἔπεα πτερόεντα προσηύδα:",
"Δ93":"ἦ ῥά νύ μοί τι πίθοιο Λυκάονος υἱὲ δαΐφρον.",
"Δ94":"τλαίης κεν Μενελάῳ ἐπιπροέμεν ταχὺν ἰόν,",
"Δ95":"πᾶσι δέ κε Τρώεσσι χάριν καὶ κῦδος ἄροιο,",
"Δ96":"ἐκ πάντων δὲ μάλιστα Ἀλεξάνδρῳ βασιλῆϊ.",
"Δ97":"τοῦ κεν δὴ πάμπρωτα παρ᾽ ἀγλαὰ δῶρα φέροιο,",
"Δ98":"αἴ κεν ἴδῃ Μενέλαον ἀρήϊον Ἀτρέος υἱὸν",
"Δ99":"σῷ βέλεϊ δμηθέντα πυρῆς ἐπιβάντ᾽ ἀλεγεινῆς.",
"Δ100":"ἀλλ᾽ ἄγ᾽ ὀΐστευσον Μενελάου κυδαλίμοιο,",
"Δ101":"εὔχεο δ᾽ Ἀπόλλωνι Λυκηγενέϊ κλυτοτόξῳ",
"Δ102":"ἀρνῶν πρωτογόνων ῥέξειν κλειτὴν ἑκατόμβην",
"Δ103":"οἴκαδε νοστήσας ἱερῆς εἰς ἄστυ Ζελείης.",
"Δ104":"ὣς φάτ᾽ Ἀθηναίη, τῷ δὲ φρένας ἄφρονι πεῖθεν:",
"Δ105":"αὐτίκ᾽ ἐσύλα τόξον ἐΰξοον ἰξάλου αἰγὸς",
"Δ106":"ἀγρίου, ὅν ῥά ποτ᾽ αὐτὸς ὑπὸ στέρνοιο τυχήσας",
"Δ107":"πέτρης ἐκβαίνοντα δεδεγμένος ἐν προδοκῇσι",
"Δ108":"βεβλήκει πρὸς στῆθος: ὃ δ᾽ ὕπτιος ἔμπεσε πέτρῃ.",
"Δ109":"τοῦ κέρα ἐκ κεφαλῆς ἑκκαιδεκάδωρα πεφύκει:",
"Δ110":"καὶ τὰ μὲν ἀσκήσας κεραοξόος ἤραρε τέκτων,",
"Δ111":"πᾶν δ᾽ εὖ λειήνας χρυσέην ἐπέθηκε κορώνην.",
"Δ112":"καὶ τὸ μὲν εὖ κατέθηκε τανυσσάμενος ποτὶ γαίῃ",
"Δ113":"ἀγκλίνας: πρόσθεν δὲ σάκεα σχέθον ἐσθλοὶ ἑταῖροι",
"Δ114":"μὴ πρὶν ἀναΐξειαν ἀρήϊοι υἷες Ἀχαιῶν",
"Δ115":"πρὶν βλῆσθαι Μενέλαον ἀρήϊον Ἀτρέος υἱόν.",
"Δ116":"αὐτὰρ ὁ σύλα πῶμα φαρέτρης, ἐκ δ᾽ ἕλετ᾽ ἰὸν",
"Δ117":"ἀβλῆτα πτερόεντα μελαινέων ἕρμ᾽ ὀδυνάων:",
"Δ118":"αἶψα δ᾽ ἐπὶ νευρῇ κατεκόσμει πικρὸν ὀϊστόν,",
"Δ119":"εὔχετο δ᾽ Ἀπόλλωνι Λυκηγενέϊ κλυτοτόξῳ",
"Δ120":"ἀρνῶν πρωτογόνων ῥέξειν κλειτὴν ἑκατόμβην",
"Δ121":"οἴκαδε νοστήσας ἱερῆς εἰς ἄστυ Ζελείης.",
"Δ122":"ἕλκε δ᾽ ὁμοῦ γλυφίδας τε λαβὼν καὶ νεῦρα βόεια:",
"Δ123":"νευρὴν μὲν μαζῷ πέλασεν, τόξῳ δὲ σίδηρον.",
"Δ124":"αὐτὰρ ἐπεὶ δὴ κυκλοτερὲς μέγα τόξον ἔτεινε,",
"Δ125":"λίγξε βιός, νευρὴ δὲ μέγ᾽ ἴαχεν, ἆλτο δ᾽ ὀϊστὸς",
"Δ126":"ὀξυβελὴς καθ᾽ ὅμιλον ἐπιπτέσθαι μενεαίνων.",
"Δ127":"οὐδὲ σέθεν Μενέλαε θεοὶ μάκαρες λελάθοντο",
"Δ128":"ἀθάνατοι, πρώτη δὲ Διὸς θυγάτηρ ἀγελείη,",
"Δ129":"ἥ τοι πρόσθε στᾶσα βέλος ἐχεπευκὲς ἄμυνεν.",
"Δ130":"ἣ δὲ τόσον μὲν ἔεργεν ἀπὸ χροὸς ὡς ὅτε μήτηρ",
"Δ131":"παιδὸς ἐέργῃ μυῖαν ὅθ᾽ ἡδέϊ λέξεται ὕπνῳ,",
"Δ132":"αὐτὴ δ᾽ αὖτ᾽ ἴθυνεν ὅθι ζωστῆρος ὀχῆες",
"Δ133":"χρύσειοι σύνεχον καὶ διπλόος ἤντετο θώρηξ.",
"Δ134":"ἐν δ᾽ ἔπεσε ζωστῆρι ἀρηρότι πικρὸς ὀϊστός:",
"Δ135":"διὰ μὲν ἂρ ζωστῆρος ἐλήλατο δαιδαλέοιο,",
"Δ136":"καὶ διὰ θώρηκος πολυδαιδάλου ἠρήρειστο",
"Δ137":"μίτρης θ᾽, ἣν ἐφόρει ἔρυμα χροὸς ἕρκος ἀκόντων,",
"Δ138":"ἥ οἱ πλεῖστον ἔρυτο: διὰ πρὸ δὲ εἴσατο καὶ τῆς.",
"Δ139":"ἀκρότατον δ᾽ ἄρ᾽ ὀϊστὸς ἐπέγραψε χρόα φωτός:",
"Δ140":"αὐτίκα δ᾽ ἔρρεεν αἷμα κελαινεφὲς ἐξ ὠτειλῆς.",
"Δ141":"ὡς δ᾽ ὅτε τίς τ᾽ ἐλέφαντα γυνὴ φοίνικι μιήνῃ",
"Δ142":"Μῃονὶς ἠὲ Κάειρα παρήϊον ἔμμεναι ἵππων:",
"Δ143":"κεῖται δ᾽ ἐν θαλάμῳ, πολέες τέ μιν ἠρήσαντο",
"Δ144":"ἱππῆες φορέειν: βασιλῆϊ δὲ κεῖται ἄγαλμα,",
"Δ145":"ἀμφότερον κόσμός θ᾽ ἵππῳ ἐλατῆρί τε κῦδος:",
"Δ146":"τοῖοί τοι Μενέλαε μιάνθην αἵματι μηροὶ",
"Δ147":"εὐφυέες κνῆμαί τε ἰδὲ σφυρὰ κάλ᾽ ὑπένερθε.",
"Δ148":"ῥίγησεν δ᾽ ἄρ᾽ ἔπειτα ἄναξ ἀνδρῶν Ἀγαμέμνων",
"Δ149":"ὡς εἶδεν μέλαν αἷμα καταρρέον ἐξ ὠτειλῆς:",
"Δ150":"ῥίγησεν δὲ καὶ αὐτὸς ἀρηΐφιλος Μενέλαος.",
"Δ151":"ὡς δὲ ἴδεν νεῦρόν τε καὶ ὄγκους ἐκτὸς ἐόντας",
"Δ152":"ἄψορρόν οἱ θυμὸς ἐνὶ στήθεσσιν ἀγέρθη.",
"Δ153":"τοῖς δὲ βαρὺ στενάχων μετέφη κρείων Ἀγαμέμνων",
"Δ154":"χειρὸς ἔχων Μενέλαον, ἐπεστενάχοντο δ᾽ ἑταῖροι:",
"Δ155":"φίλε κασίγνητε θάνατόν νύ τοι ὅρκι᾽ ἔταμνον",
"Δ156":"οἶον προστήσας πρὸ Ἀχαιῶν Τρωσὶ μάχεσθαι,",
"Δ157":"ὥς σ᾽ ἔβαλον Τρῶες, κατὰ δ᾽ ὅρκια πιστὰ πάτησαν.",
"Δ158":"οὐ μέν πως ἅλιον πέλει ὅρκιον αἷμά τε ἀρνῶν",
"Δ159":"σπονδαί τ᾽ ἄκρητοι καὶ δεξιαὶ ᾗς ἐπέπιθμεν.",
"Δ160":"εἴ περ γάρ τε καὶ αὐτίκ᾽ Ὀλύμπιος οὐκ ἐτέλεσσεν,",
"Δ161":"ἔκ τε καὶ ὀψὲ τελεῖ, σύν τε μεγάλῳ ἀπέτισαν",
"Δ162":"σὺν σφῇσιν κεφαλῇσι γυναιξί τε καὶ τεκέεσσιν.",
"Δ163":"εὖ γὰρ ἐγὼ τόδε οἶδα κατὰ φρένα καὶ κατὰ θυμόν:",
"Δ164":"ἔσσεται ἦμαρ ὅτ᾽ ἄν ποτ᾽ ὀλώλῃ Ἴλιος ἱρὴ",
"Δ165":"καὶ Πρίαμος καὶ λαὸς ἐϋμμελίω Πριάμοιο,",
"Δ166":"Ζεὺς δέ σφι Κρονίδης ὑψίζυγος αἰθέρι ναίων",
"Δ167":"αὐτὸς ἐπισσείῃσιν ἐρεμνὴν αἰγίδα πᾶσι",
"Δ168":"τῆσδ᾽ ἀπάτης κοτέων: τὰ μὲν ἔσσεται οὐκ ἀτέλεστα:",
"Δ169":"ἀλλά μοι αἰνὸν ἄχος σέθεν ἔσσεται ὦ Μενέλαε",
"Δ170":"αἴ κε θάνῃς καὶ πότμον ἀναπλήσῃς βιότοιο.",
"Δ171":"καί κεν ἐλέγχιστος πολυδίψιον Ἄργος ἱκοίμην:",
"Δ172":"αὐτίκα γὰρ μνήσονται Ἀχαιοὶ πατρίδος αἴης:",
"Δ173":"κὰδ δέ κεν εὐχωλὴν Πριάμῳ καὶ Τρωσὶ λίποιμεν",
"Δ174":"Ἀργείην Ἑλένην: σέο δ᾽ ὀστέα πύσει ἄρουρα",
"Δ175":"κειμένου ἐν Τροίῃ ἀτελευτήτῳ ἐπὶ ἔργῳ.",
"Δ176":"καί κέ τις ὧδ᾽ ἐρέει Τρώων ὑπερηνορεόντων",
"Δ177":"τύμβῳ ἐπιθρῴσκων Μενελάου κυδαλίμοιο:",
"Δ178":"αἴθ᾽ οὕτως ἐπὶ πᾶσι χόλον τελέσει᾽ Ἀγαμέμνων,",
"Δ179":"ὡς καὶ νῦν ἅλιον στρατὸν ἤγαγεν ἐνθάδ᾽ Ἀχαιῶν,",
"Δ180":"καὶ δὴ ἔβη οἶκον δὲ φίλην ἐς πατρίδα γαῖαν",
"Δ181":"σὺν κεινῇσιν νηυσὶ λιπὼν ἀγαθὸν Μενέλαον.",
"Δ182":"ὥς ποτέ τις ἐρέει: τότε μοι χάνοι εὐρεῖα χθών.",
"Δ183":"τὸν δ᾽ ἐπιθαρσύνων προσέφη ξανθὸς Μενέλαος:",
"Δ184":"θάρσει, μηδέ τί πω δειδίσσεο λαὸν Ἀχαιῶν:",
"Δ185":"οὐκ ἐν καιρίῳ ὀξὺ πάγη βέλος, ἀλλὰ πάροιθεν",
"Δ186":"εἰρύσατο ζωστήρ τε παναίολος ἠδ᾽ ὑπένερθε",
"Δ187":"ζῶμά τε καὶ μίτρη, τὴν χαλκῆες κάμον ἄνδρες.",
"Δ188":"τὸν δ᾽ ἀπαμειβόμενος προσέφη κρείων Ἀγαμέμνων:",
"Δ189":"αἲ γὰρ δὴ οὕτως εἴη φίλος ὦ Μενέλαε:",
"Δ190":"ἕλκος δ᾽ ἰητὴρ ἐπιμάσσεται ἠδ᾽ ἐπιθήσει",
"Δ191":"φάρμαχ᾽ ἅ κεν παύσῃσι μελαινάων ὀδυνάων.",
"Δ192":"ἦ καὶ Ταλθύβιον θεῖον κήρυκα προσηύδα:",
"Δ193":"Ταλθύβι᾽ ὅττι τάχιστα Μαχάονα δεῦρο κάλεσσον",
"Δ194":"φῶτ᾽ Ἀσκληπιοῦ υἱὸν ἀμύμονος ἰητῆρος,",
"Δ195":"ὄφρα ἴδῃ Μενέλαον ἀρήϊον Ἀτρέος υἱόν,",
"Δ196":"ὅν τις ὀϊστεύσας ἔβαλεν τόξων ἐῢ εἰδὼς",
"Δ197":"Τρώων ἢ Λυκίων, τῷ μὲν κλέος, ἄμμι δὲ πένθος.",
"Δ198":"ὣς ἔφατ᾽, οὐδ᾽ ἄρα οἱ κῆρυξ ἀπίθησεν ἀκούσας,",
"Δ199":"βῆ δ᾽ ἰέναι κατὰ λαὸν Ἀχαιῶν χαλκοχιτώνων",
"Δ200":"παπταίνων ἥρωα Μαχάονα: τὸν δὲ νόησεν",
"Δ201":"ἑσταότ᾽: ἀμφὶ δέ μιν κρατεραὶ στίχες ἀσπιστάων",
"Δ202":"λαῶν, οἵ οἱ ἕποντο Τρίκης ἐξ ἱπποβότοιο.",
"Δ203":"ἀγχοῦ δ᾽ ἱστάμενος ἔπεα πτερόεντα προσηύδα:",
"Δ204":"ὄρσ᾽ Ἀσκληπιάδη, καλέει κρείων Ἀγαμέμνων,",
"Δ205":"ὄφρα ἴδῃς Μενέλαον ἀρήϊον ἀρχὸν Ἀχαιῶν,",
"Δ206":"ὅν τις ὀϊστεύσας ἔβαλεν τόξων ἐῢ εἰδὼς",
"Δ207":"Τρώων ἢ Λυκίων, τῷ μὲν κλέος, ἄμμι δὲ πένθος.",
"Δ208":"ὣς φάτο, τῷ δ᾽ ἄρα θυμὸν ἐνὶ στήθεσσιν ὄρινε:",
"Δ209":"βὰν δ᾽ ἰέναι καθ᾽ ὅμιλον ἀνὰ στρατὸν εὐρὺν Ἀχαιῶν.",
"Δ210":"ἀλλ᾽ ὅτε δή ῥ᾽ ἵκανον ὅθι ξανθὸς Μενέλαος",
"Δ211":"βλήμενος ἦν, περὶ δ᾽ αὐτὸν ἀγηγέραθ᾽ ὅσσοι ἄριστοι",
"Δ212":"κυκλόσ᾽, ὃ δ᾽ ἐν μέσσοισι παρίστατο ἰσόθεος φώς,",
"Δ213":"αὐτίκα δ᾽ ἐκ ζωστῆρος ἀρηρότος ἕλκεν ὀϊστόν:",
"Δ214":"τοῦ δ᾽ ἐξελκομένοιο πάλιν ἄγεν ὀξέες ὄγκοι.",
"Δ215":"λῦσε δέ οἱ ζωστῆρα παναίολον ἠδ᾽ ὑπένερθε",
"Δ216":"ζῶμά τε καὶ μίτρην, τὴν χαλκῆες κάμον ἄνδρες.",
"Δ217":"αὐτὰρ ἐπεὶ ἴδεν ἕλκος ὅθ᾽ ἔμπεσε πικρὸς ὀϊστός,",
"Δ218":"αἷμ᾽ ἐκμυζήσας ἐπ᾽ ἄρ᾽ ἤπια φάρμακα εἰδὼς",
"Δ219":"πάσσε, τά οἵ ποτε πατρὶ φίλα φρονέων πόρε Χείρων.",
"Δ220":"ὄφρα τοὶ ἀμφεπένοντο βοὴν ἀγαθὸν Μενέλαον,",
"Δ221":"τόφρα δ᾽ ἐπὶ Τρώων στίχες ἤλυθον ἀσπιστάων:",
"Δ222":"οἳ δ᾽ αὖτις κατὰ τεύχε᾽ ἔδυν, μνήσαντο δὲ χάρμης.",
"Δ223":"ἔνθ᾽ οὐκ ἂν βρίζοντα ἴδοις Ἀγαμέμνονα δῖον",
"Δ224":"οὐδὲ καταπτώσσοντ᾽ οὐδ᾽ οὐκ ἐθέλοντα μάχεσθαι,",
"Δ225":"ἀλλὰ μάλα σπεύδοντα μάχην ἐς κυδιάνειραν.",
"Δ226":"ἵππους μὲν γὰρ ἔασε καὶ ἅρματα ποικίλα χαλκῷ:",
"Δ227":"καὶ τοὺς μὲν θεράπων ἀπάνευθ᾽ ἔχε φυσιόωντας",
"Δ228":"Εὐρυμέδων υἱὸς Πτολεμαίου Πειραΐδαο:",
"Δ229":"τῷ μάλα πόλλ᾽ ἐπέτελλε παρισχέμεν ὁππότε κέν μιν",
"Δ230":"γυῖα λάβῃ κάματος πολέας διὰ κοιρανέοντα:",
"Δ231":"αὐτὰρ ὃ πεζὸς ἐὼν ἐπεπωλεῖτο στίχας ἀνδρῶν:",
"Δ232":"καί ῥ᾽ οὓς μὲν σπεύδοντας ἴδοι Δαναῶν ταχυπώλων,",
"Δ233":"τοὺς μάλα θαρσύνεσκε παριστάμενος ἐπέεσσιν:",
"Δ234":"Ἀργεῖοι μή πώ τι μεθίετε θούριδος ἀλκῆς:",
"Δ235":"οὐ γὰρ ἐπὶ ψευδέσσι πατὴρ Ζεὺς ἔσσετ᾽ ἀρωγός,",
"Δ236":"ἀλλ᾽ οἵ περ πρότεροι ὑπὲρ ὅρκια δηλήσαντο",
"Δ237":"τῶν ἤτοι αὐτῶν τέρενα χρόα γῦπες ἔδονται,",
"Δ238":"ἡμεῖς αὖτ᾽ ἀλόχους τε φίλας καὶ νήπια τέκνα",
"Δ239":"ἄξομεν ἐν νήεσσιν, ἐπὴν πτολίεθρον ἕλωμεν.",
"Δ240":"οὕς τινας αὖ μεθιέντας ἴδοι στυγεροῦ πολέμοιο,",
"Δ241":"τοὺς μάλα νεικείεσκε χολωτοῖσιν ἐπέεσσιν:",
"Δ242":"Ἀργεῖοι ἰόμωροι ἐλεγχέες οὔ νυ σέβεσθε;",
"Δ243":"τίφθ᾽ οὕτως ἔστητε τεθηπότες ἠΰτε νεβροί,",
"Δ244":"αἵ τ᾽ ἐπεὶ οὖν ἔκαμον πολέος πεδίοιο θέουσαι",
"Δ245":"ἑστᾶσ᾽, οὐδ᾽ ἄρα τίς σφι μετὰ φρεσὶ γίγνεται ἀλκή:",
"Δ246":"ὣς ὑμεῖς ἔστητε τεθηπότες οὐδὲ μάχεσθε.",
"Δ247":"ἦ μένετε Τρῶας σχεδὸν ἐλθέμεν ἔνθά τε νῆες",
"Δ248":"εἰρύατ᾽ εὔπρυμνοι πολιῆς ἐπὶ θινὶ θαλάσσης,",
"Δ249":"ὄφρα ἴδητ᾽ αἴ κ᾽ ὔμμιν ὑπέρσχῃ χεῖρα Κρονίων;",
"Δ250":"ὣς ὅ γε κοιρανέων ἐπεπωλεῖτο στίχας ἀνδρῶν:",
"Δ251":"ἦλθε δ᾽ ἐπὶ Κρήτεσσι κιὼν ἀνὰ οὐλαμὸν ἀνδρῶν.",
"Δ252":"οἳ δ᾽ ἀμφ᾽ Ἰδομενῆα δαΐφρονα θωρήσσοντο:",
"Δ253":"Ἰδομενεὺς μὲν ἐνὶ προμάχοις συῒ εἴκελος ἀλκήν,",
"Δ254":"Μηριόνης δ᾽ ἄρα οἱ πυμάτας ὄτρυνε φάλαγγας.",
"Δ255":"τοὺς δὲ ἰδὼν γήθησεν ἄναξ ἀνδρῶν Ἀγαμέμνων,",
"Δ256":"αὐτίκα δ᾽ Ἰδομενῆα προσηύδα μειλιχίοισιν:",
"Δ257":"Ἰδομενεῦ περὶ μέν σε τίω Δαναῶν ταχυπώλων",
"Δ258":"ἠμὲν ἐνὶ πτολέμῳ ἠδ᾽ ἀλλοίῳ ἐπὶ ἔργῳ",
"Δ259":"ἠδ᾽ ἐν δαίθ᾽, ὅτε πέρ τε γερούσιον αἴθοπα οἶνον",
"Δ260":"Ἀργείων οἳ ἄριστοι ἐνὶ κρητῆρι κέρωνται.",
"Δ261":"εἴ περ γάρ τ᾽ ἄλλοι γε κάρη κομόωντες Ἀχαιοὶ",
"Δ262":"δαιτρὸν πίνωσιν, σὸν δὲ πλεῖον δέπας αἰεὶ",
"Δ263":"ἕστηχ᾽, ὥς περ ἐμοί, πιέειν ὅτε θυμὸς ἀνώγοι.",
"Δ264":"ἀλλ᾽ ὄρσευ πόλεμον δ᾽ οἷος πάρος εὔχεαι εἶναι.",
"Δ265":"τὸν δ᾽ αὖτ᾽ Ἰδομενεὺς Κρητῶν ἀγὸς ἀντίον ηὔδα:",
"Δ266":"Ἀτρεΐδη μάλα μέν τοι ἐγὼν ἐρίηρος ἑταῖρος",
"Δ267":"ἔσσομαι, ὡς τὸ πρῶτον ὑπέστην καὶ κατένευσα:",
"Δ268":"ἀλλ᾽ ἄλλους ὄτρυνε κάρη κομόωντας Ἀχαιοὺς",
"Δ269":"ὄφρα τάχιστα μαχώμεθ᾽, ἐπεὶ σύν γ᾽ ὅρκι᾽ ἔχευαν",
"Δ270":"Τρῶες: τοῖσιν δ᾽ αὖ θάνατος καὶ κήδε᾽ ὀπίσσω",
"Δ271":"ἔσσετ᾽ ἐπεὶ πρότεροι ὑπὲρ ὅρκια δηλήσαντο.",
"Δ272":"ὣς ἔφατ᾽, Ἀτρεΐδης δὲ παρῴχετο γηθόσυνος κῆρ:",
"Δ273":"ἦλθε δ᾽ ἐπ᾽ Αἰάντεσσι κιὼν ἀνὰ οὐλαμὸν ἀνδρῶν:",
"Δ274":"τὼ δὲ κορυσσέσθην, ἅμα δὲ νέφος εἵπετο πεζῶν.",
"Δ275":"ὡς δ᾽ ὅτ᾽ ἀπὸ σκοπιῆς εἶδεν νέφος αἰπόλος ἀνὴρ",
"Δ276":"ἐρχόμενον κατὰ πόντον ὑπὸ Ζεφύροιο ἰωῆς:",
"Δ277":"τῷ δέ τ᾽ ἄνευθεν ἐόντι μελάντερον ἠΰτε πίσσα",
"Δ278":"φαίνετ᾽ ἰὸν κατὰ πόντον, ἄγει δέ τε λαίλαπα πολλήν,",
"Δ279":"ῥίγησέν τε ἰδών, ὑπό τε σπέος ἤλασε μῆλα:",
"Δ280":"τοῖαι ἅμ᾽ Αἰάντεσσι διοτρεφέων αἰζηῶν",
"Δ281":"δήϊον ἐς πόλεμον πυκιναὶ κίνυντο φάλαγγες",
"Δ282":"κυάνεαι, σάκεσίν τε καὶ ἔγχεσι πεφρικυῖαι.",
"Δ283":"καὶ τοὺς μὲν γήθησεν ἰδὼν κρείων Ἀγαμέμνων,",
"Δ284":"καί σφεας φωνήσας ἔπεα πτερόεντα προσηύδα:",
"Δ285":"Αἴαντ᾽ Ἀργείων ἡγήτορε χαλκοχιτώνων,",
"Δ286":"σφῶϊ μέν: οὐ γὰρ ἔοικ᾽ ὀτρυνέμεν: οὔ τι κελεύω:",
"Δ287":"αὐτὼ γὰρ μάλα λαὸν ἀνώγετον ἶφι μάχεσθαι.",
"Δ288":"αἲ γὰρ Ζεῦ τε πάτερ καὶ Ἀθηναίη καὶ Ἄπολλον",
"Δ289":"τοῖος πᾶσιν θυμὸς ἐνὶ στήθεσσι γένοιτο:",
"Δ290":"τώ κε τάχ᾽ ἠμύσειε πόλις Πριάμοιο ἄνακτος",
"Δ291":"χερσὶν ὑφ᾽ ἡμετέρῃσιν ἁλοῦσά τε περθομένη τε.",
"Δ292":"ὣς εἰπὼν τοὺς μὲν λίπεν αὐτοῦ, βῆ δὲ μετ᾽ ἄλλους:",
"Δ293":"ἔνθ᾽ ὅ γε Νέστορ᾽ ἔτετμε λιγὺν Πυλίων ἀγορητὴν",
"Δ294":"οὓς ἑτάρους στέλλοντα καὶ ὀτρύνοντα μάχεσθαι",
"Δ295":"ἀμφὶ μέγαν Πελάγοντα Ἀλάστορά τε Χρομίον τε",
"Δ296":"Αἵμονά τε κρείοντα Βίαντά τε ποιμένα λαῶν:",
"Δ297":"ἱππῆας μὲν πρῶτα σὺν ἵπποισιν καὶ ὄχεσφι,",
"Δ298":"πεζοὺς δ᾽ ἐξόπιθε στῆσεν πολέας τε καὶ ἐσθλοὺς",
"Δ299":"ἕρκος ἔμεν πολέμοιο: κακοὺς δ᾽ ἐς μέσσον ἔλασσεν,",
"Δ300":"ὄφρα καὶ οὐκ ἐθέλων τις ἀναγκαίῃ πολεμίζοι.",
"Δ301":"ἱππεῦσιν μὲν πρῶτ᾽ ἐπετέλλετο: τοὺς γὰρ ἀνώγει",
"Δ302":"σφοὺς ἵππους ἐχέμεν μηδὲ κλονέεσθαι ὁμίλῳ:",
"Δ303":"μηδέ τις ἱπποσύνῃ τε καὶ ἠνορέηφι πεποιθὼς",
"Δ304":"οἶος πρόσθ᾽ ἄλλων μεμάτω Τρώεσσι μάχεσθαι,",
"Δ305":"μηδ᾽ ἀναχωρείτω: ἀλαπαδνότεροι γὰρ ἔσεσθε.",
"Δ306":"ὃς δέ κ᾽ ἀνὴρ ἀπὸ ὧν ὀχέων ἕτερ᾽ ἅρμαθ᾽ ἵκηται",
"Δ307":"ἔγχει ὀρεξάσθω, ἐπεὶ ἦ πολὺ φέρτερον οὕτω.",
"Δ308":"ὧδε καὶ οἱ πρότεροι πόλεας καὶ τείχε᾽ ἐπόρθεον",
"Δ309":"τόνδε νόον καὶ θυμὸν ἐνὶ στήθεσσιν ἔχοντες.",
"Δ310":"ὣς ὃ γέρων ὄτρυνε πάλαι πολέμων ἐῢ εἰδώς:",
"Δ311":"καὶ τὸν μὲν γήθησεν ἰδὼν κρείων Ἀγαμέμνων,",
"Δ312":"καί μιν φωνήσας ἔπεα πτερόεντα προσηύδα:",
"Δ313":"ὦ γέρον εἴθ᾽ ὡς θυμὸς ἐνὶ στήθεσσι φίλοισιν",
"Δ314":"ὥς τοι γούναθ᾽ ἕποιτο, βίη δέ τοι ἔμπεδος εἴη:",
"Δ315":"ἀλλά σε γῆρας τείρει ὁμοίϊον: ὡς ὄφελέν τις",
"Δ316":"ἀνδρῶν ἄλλος ἔχειν, σὺ δὲ κουροτέροισι μετεῖναι.",
"Δ317":"τὸν δ᾽ ἠμείβετ᾽ ἔπειτα Γερήνιος ἱππότα Νέστωρ:",
"Δ318":"Ἀτρεΐδη μάλα μέν τοι ἐγὼν ἐθέλοιμι καὶ αὐτὸς",
"Δ319":"ὣς ἔμεν ὡς ὅτε δῖον Ἐρευθαλίωνα κατέκταν.",
"Δ320":"ἀλλ᾽ οὔ πως ἅμα πάντα θεοὶ δόσαν ἀνθρώποισιν:",
"Δ321":"εἰ τότε κοῦρος ἔα νῦν αὖτέ με γῆρας ὀπάζει.",
"Δ322":"ἀλλὰ καὶ ὧς ἱππεῦσι μετέσσομαι ἠδὲ κελεύσω",
"Δ323":"βουλῇ καὶ μύθοισι: τὸ γὰρ γέρας ἐστὶ γερόντων.",
"Δ324":"αἰχμὰς δ᾽ αἰχμάσσουσι νεώτεροι, οἵ περ ἐμεῖο",
"Δ325":"ὁπλότεροι γεγάασι πεποίθασίν τε βίηφιν.",
"Δ326":"ὣς ἔφατ᾽, Ἀτρεΐδης δὲ παρῴχετο γηθόσυνος κῆρ.",
"Δ327":"εὗρ᾽ υἱὸν Πετεῶο Μενεσθῆα πλήξιππον",
"Δ328":"ἑσταότ᾽: ἀμφὶ δ᾽ Ἀθηναῖοι μήστωρες ἀϋτῆς:",
"Δ329":"αὐτὰρ ὃ πλησίον ἑστήκει πολύμητις Ὀδυσσεύς,",
"Δ330":"πὰρ δὲ Κεφαλλήνων ἀμφὶ στίχες οὐκ ἀλαπαδναὶ",
"Δ331":"ἕστασαν: οὐ γάρ πώ σφιν ἀκούετο λαὸς ἀϋτῆς,",
"Δ332":"ἀλλὰ νέον συνορινόμεναι κίνυντο φάλαγγες",
"Δ333":"Τρώων ἱπποδάμων καὶ Ἀχαιῶν: οἳ δὲ μένοντες",
"Δ334":"ἕστασαν ὁππότε πύργος Ἀχαιῶν ἄλλος ἐπελθὼν",
"Δ335":"Τρώων ὁρμήσειε καὶ ἄρξειαν πολέμοιο.",
"Δ336":"τοὺς δὲ ἰδὼν νείκεσσεν ἄναξ ἀνδρῶν Ἀγαμέμνων,",
"Δ337":"καί σφεας φωνήσας ἔπεα πτερόεντα προσηύδα:",
"Δ338":"ὦ υἱὲ Πετεῶο διοτρεφέος βασιλῆος,",
"Δ339":"καὶ σὺ κακοῖσι δόλοισι κεκασμένε κερδαλεόφρον",
"Δ340":"τίπτε καταπτώσσοντες ἀφέστατε, μίμνετε δ᾽ ἄλλους;",
"Δ341":"σφῶϊν μέν τ᾽ ἐπέοικε μετὰ πρώτοισιν ἐόντας",
"Δ342":"ἑστάμεν ἠδὲ μάχης καυστείρης ἀντιβολῆσαι:",
"Δ343":"πρώτω γὰρ καὶ δαιτὸς ἀκουάζεσθον ἐμεῖο,",
"Δ344":"ὁππότε δαῖτα γέρουσιν ἐφοπλίζωμεν Ἀχαιοί.",
"Δ345":"ἔνθα φίλ᾽ ὀπταλέα κρέα ἔδμεναι ἠδὲ κύπελλα",
"Δ346":"οἴνου πινέμεναι μελιηδέος ὄφρ᾽ ἐθέλητον:",
"Δ347":"νῦν δὲ φίλως χ᾽ ὁρόῳτε καὶ εἰ δέκα πύργοι Ἀχαιῶν",
"Δ348":"ὑμείων προπάροιθε μαχοίατο νηλέϊ χαλκῷ.",
"Δ349":"τὸν δ᾽ ἄρ᾽ ὑπόδρα ἰδὼν προσέφη πολύμητις Ὀδυσσεύς:",
"Δ350":"Ἀτρεΐδη ποῖόν σε ἔπος φύγεν ἕρκος ὀδόντων;",
"Δ351":"πῶς δὴ φῂς πολέμοιο μεθιέμεν ὁππότ᾽ Ἀχαιοὶ",
"Δ352":"Τρωσὶν ἐφ᾽ ἱπποδάμοισιν ἐγείρομεν ὀξὺν Ἄρηα;",
"Δ353":"ὄψεαι αἴ κ᾽ ἐθέλῃσθα καὶ αἴ κέν τοι τὰ μεμήλῃ",
"Δ354":"Τηλεμάχοιο φίλον πατέρα προμάχοισι μιγέντα",
"Δ355":"Τρώων ἱπποδάμων: σὺ δὲ ταῦτ᾽ ἀνεμώλια βάζεις.",
"Δ356":"τὸν δ᾽ ἐπιμειδήσας προσέφη κρείων Ἀγαμέμνων",
"Δ357":"ὡς γνῶ χωομένοιο: πάλιν δ᾽ ὅ γε λάζετο μῦθον:",
"Δ358":"διογενὲς Λαερτιάδη πολυμήχαν᾽ Ὀδυσσεῦ",
"Δ359":"οὔτέ σε νεικείω περιώσιον οὔτε κελεύω:",
"Δ360":"οἶδα γὰρ ὥς τοι θυμὸς ἐνὶ στήθεσσι φίλοισιν",
"Δ361":"ἤπια δήνεα οἶδε: τὰ γὰρ φρονέεις ἅ τ᾽ ἐγώ περ.",
"Δ362":"ἀλλ᾽ ἴθι ταῦτα δ᾽ ὄπισθεν ἀρεσσόμεθ᾽ εἴ τι κακὸν νῦν",
"Δ363":"εἴρηται, τὰ δὲ πάντα θεοὶ μεταμώνια θεῖεν.",
"Δ364":"ὣς εἰπὼν τοὺς μὲν λίπεν αὐτοῦ, βῆ δὲ μετ᾽ ἄλλους.",
"Δ365":"εὗρε δὲ Τυδέος υἱὸν ὑπέρθυμον Διομήδεα",
"Δ366":"ἑσταότ᾽ ἔν θ᾽ ἵπποισι καὶ ἅρμασι κολλητοῖσι:",
"Δ367":"πὰρ δέ οἱ ἑστήκει Σθένελος Καπανήϊος υἱός.",
"Δ368":"καὶ τὸν μὲν νείκεσσεν ἰδὼν κρείων Ἀγαμέμνων,",
"Δ369":"καί μιν φωνήσας ἔπεα πτερόεντα προσηύδα:",
"Δ370":"ὤ μοι Τυδέος υἱὲ δαΐφρονος ἱπποδάμοιο",
"Δ371":"τί πτώσσεις, τί δ᾽ ὀπιπεύεις πολέμοιο γεφύρας;",
"Δ372":"οὐ μὲν Τυδέϊ γ᾽ ὧδε φίλον πτωσκαζέμεν ἦεν,",
"Δ373":"ἀλλὰ πολὺ πρὸ φίλων ἑτάρων δηΐοισι μάχεσθαι,",
"Δ374":"ὡς φάσαν οἵ μιν ἴδοντο πονεύμενον: οὐ γὰρ ἔγωγε",
"Δ375":"ἤντησ᾽ οὐδὲ ἴδον: περὶ δ᾽ ἄλλων φασὶ γενέσθαι.",
"Δ376":"ἤτοι μὲν γὰρ ἄτερ πολέμου εἰσῆλθε Μυκήνας",
"Δ377":"ξεῖνος ἅμ᾽ ἀντιθέῳ Πολυνείκεϊ λαὸν ἀγείρων:",
"Δ378":"οἳ δὲ τότ᾽ ἐστρατόωνθ᾽ ἱερὰ πρὸς τείχεα Θήβης,",
"Δ379":"καί ῥα μάλα λίσσοντο δόμεν κλειτοὺς ἐπικούρους:",
"Δ380":"οἳ δ᾽ ἔθελον δόμεναι καὶ ἐπῄνεον ὡς ἐκέλευον:",
"Δ381":"ἀλλὰ Ζεὺς ἔτρεψε παραίσια σήματα φαίνων.",
"Δ382":"οἳ δ᾽ ἐπεὶ οὖν ᾤχοντο ἰδὲ πρὸ ὁδοῦ ἐγένοντο,",
"Δ383":"Ἀσωπὸν δ᾽ ἵκοντο βαθύσχοινον λεχεποίην,",
"Δ384":"ἔνθ᾽ αὖτ᾽ ἀγγελίην ἐπὶ Τυδῆ στεῖλαν Ἀχαιοί.",
"Δ385":"αὐτὰρ ὃ βῆ, πολέας δὲ κιχήσατο Καδμεΐωνας",
"Δ386":"δαινυμένους κατὰ δῶμα βίης Ἐτεοκληείης.",
"Δ387":"ἔνθ᾽ οὐδὲ ξεῖνός περ ἐὼν ἱππηλάτα Τυδεὺς",
"Δ388":"τάρβει, μοῦνος ἐὼν πολέσιν μετὰ Καδμείοισιν,",
"Δ389":"ἀλλ᾽ ὅ γ᾽ ἀεθλεύειν προκαλίζετο, πάντα δ᾽ ἐνίκα",
"Δ390":"ῥηϊδίως: τοίη οἱ ἐπίρροθος ἦεν Ἀθήνη.",
"Δ391":"οἳ δὲ χολωσάμενοι Καδμεῖοι κέντορες ἵππων",
"Δ392":"ἂψ ἄρ᾽ ἀνερχομένῳ πυκινὸν λόχον εἷσαν ἄγοντες",
"Δ393":"κούρους πεντήκοντα: δύω δ᾽ ἡγήτορες ἦσαν,",
"Δ394":"Μαίων Αἱμονίδης ἐπιείκελος ἀθανάτοισιν,",
"Δ395":"υἱός τ᾽ Αὐτοφόνοιο μενεπτόλεμος Πολυφόντης.",
"Δ396":"Τυδεὺς μὲν καὶ τοῖσιν ἀεικέα πότμον ἐφῆκε:",
"Δ397":"πάντας ἔπεφν᾽, ἕνα δ᾽ οἶον ἵει οἶκον δὲ νέεσθαι:",
"Δ398":"Μαίον᾽ ἄρα προέηκε θεῶν τεράεσσι πιθήσας.",
"Δ399":"τοῖος ἔην Τυδεὺς Αἰτώλιος: ἀλλὰ τὸν υἱὸν",
"Δ400":"γείνατο εἷο χέρεια μάχῃ, ἀγορῇ δέ τ᾽ ἀμείνω.",
"Δ401":"ὣς φάτο, τὸν δ᾽ οὔ τι προσέφη κρατερὸς Διομήδης",
"Δ402":"αἰδεσθεὶς βασιλῆος ἐνιπὴν αἰδοίοιο:",
"Δ403":"τὸν δ᾽ υἱὸς Καπανῆος ἀμείψατο κυδαλίμοιο:",
"Δ404":"Ἀτρεΐδη μὴ ψεύδε᾽ ἐπιστάμενος σάφα εἰπεῖν:",
"Δ405":"ἡμεῖς τοι πατέρων μέγ᾽ ἀμείνονες εὐχόμεθ᾽ εἶναι:",
"Δ406":"ἡμεῖς καὶ Θήβης ἕδος εἵλομεν ἑπταπύλοιο",
"Δ407":"παυρότερον λαὸν ἀγαγόνθ᾽ ὑπὸ τεῖχος ἄρειον,",
"Δ408":"πειθόμενοι τεράεσσι θεῶν καὶ Ζηνὸς ἀρωγῇ:",
"Δ409":"κεῖνοι δὲ σφετέρῃσιν ἀτασθαλίῃσιν ὄλοντο:",
"Δ410":"τὼ μή μοι πατέρας ποθ᾽ ὁμοίῃ ἔνθεο τιμῇ.",
"Δ411":"τὸν δ᾽ ἄρ᾽ ὑπόδρα ἰδὼν προσέφη κρατερὸς Διομήδης:",
"Δ412":"τέττα, σιωπῇ ἧσο, ἐμῷ δ᾽ ἐπιπείθεο μύθῳ:",
"Δ413":"οὐ γὰρ ἐγὼ νεμεσῶ Ἀγαμέμνονι ποιμένι λαῶν",
"Δ414":"ὀτρύνοντι μάχεσθαι ἐϋκνήμιδας Ἀχαιούς:",
"Δ415":"τούτῳ μὲν γὰρ κῦδος ἅμ᾽ ἕψεται εἴ κεν Ἀχαιοὶ",
"Δ416":"Τρῶας δῃώσωσιν ἕλωσί τε Ἴλιον ἱρήν,",
"Δ417":"τούτῳ δ᾽ αὖ μέγα πένθος Ἀχαιῶν δῃωθέντων.",
"Δ418":"ἀλλ᾽ ἄγε δὴ καὶ νῶϊ μεδώμεθα θούριδος ἀλκῆς.",
"Δ419":"ἦ ῥα καὶ ἐξ ὀχέων σὺν τεύχεσιν ἆλτο χαμᾶζε:",
"Δ420":"δεινὸν δ᾽ ἔβραχε χαλκὸς ἐπὶ στήθεσσιν ἄνακτος",
"Δ421":"ὀρνυμένου: ὑπό κεν ταλασίφρονά περ δέος εἷλεν.",
"Δ422":"ὡς δ᾽ ὅτ᾽ ἐν αἰγιαλῷ πολυηχέϊ κῦμα θαλάσσης",
"Δ423":"ὄρνυτ᾽ ἐπασσύτερον Ζεφύρου ὕπο κινήσαντος:",
"Δ424":"πόντῳ μέν τε πρῶτα κορύσσεται, αὐτὰρ ἔπειτα",
"Δ425":"χέρσῳ ῥηγνύμενον μεγάλα βρέμει, ἀμφὶ δέ τ᾽ ἄκρας",
"Δ426":"κυρτὸν ἐὸν κορυφοῦται, ἀποπτύει δ᾽ ἁλὸς ἄχνην:",
"Δ427":"ὣς τότ᾽ ἐπασσύτεραι Δαναῶν κίνυντο φάλαγγες",
"Δ428":"νωλεμέως πόλεμον δέ: κέλευε δὲ οἷσιν ἕκαστος",
"Δ429":"ἡγεμόνων: οἳ δ᾽ ἄλλοι ἀκὴν ἴσαν, οὐδέ κε φαίης",
"Δ430":"τόσσον λαὸν ἕπεσθαι ἔχοντ᾽ ἐν στήθεσιν αὐδήν,",
"Δ431":"σιγῇ δειδιότες σημάντορας: ἀμφὶ δὲ πᾶσι",
"Δ432":"τεύχεα ποικίλ᾽ ἔλαμπε, τὰ εἱμένοι ἐστιχόωντο.",
"Δ433":"Τρῶες δ᾽, ὥς τ᾽ ὄϊες πολυπάμονος ἀνδρὸς ἐν αὐλῇ",
"Δ434":"μυρίαι ἑστήκασιν ἀμελγόμεναι γάλα λευκὸν",
"Δ435":"ἀζηχὲς μεμακυῖαι ἀκούουσαι ὄπα ἀρνῶν,",
"Δ436":"ὣς Τρώων ἀλαλητὸς ἀνὰ στρατὸν εὐρὺν ὀρώρει:",
"Δ437":"οὐ γὰρ πάντων ἦεν ὁμὸς θρόος οὐδ᾽ ἴα γῆρυς,",
"Δ438":"ἀλλὰ γλῶσσα μέμικτο, πολύκλητοι δ᾽ ἔσαν ἄνδρες.",
"Δ439":"ὄρσε δὲ τοὺς μὲν Ἄρης, τοὺς δὲ γλαυκῶπις Ἀθήνη",
"Δ440":"Δεῖμός τ᾽ ἠδὲ Φόβος καὶ Ἔρις ἄμοτον μεμαυῖα,",
"Δ441":"Ἄρεος ἀνδροφόνοιο κασιγνήτη ἑτάρη τε,",
"Δ442":"ἥ τ᾽ ὀλίγη μὲν πρῶτα κορύσσεται, αὐτὰρ ἔπειτα",
"Δ443":"οὐρανῷ ἐστήριξε κάρη καὶ ἐπὶ χθονὶ βαίνει:",
"Δ444":"ἥ σφιν καὶ τότε νεῖκος ὁμοίϊον ἔμβαλε μέσσῳ",
"Δ445":"ἐρχομένη καθ᾽ ὅμιλον ὀφέλλουσα στόνον ἀνδρῶν.",
"Δ446":"οἳ δ᾽ ὅτε δή ῥ᾽ ἐς χῶρον ἕνα ξυνιόντες ἵκοντο,",
"Δ447":"σύν ῥ᾽ ἔβαλον ῥινούς, σὺν δ᾽ ἔγχεα καὶ μένε᾽ ἀνδρῶν",
"Δ448":"χαλκεοθωρήκων: ἀτὰρ ἀσπίδες ὀμφαλόεσσαι",
"Δ449":"ἔπληντ᾽ ἀλλήλῃσι, πολὺς δ᾽ ὀρυμαγδὸς ὀρώρει.",
"Δ450":"ἔνθα δ᾽ ἅμ᾽ οἰμωγή τε καὶ εὐχωλὴ πέλεν ἀνδρῶν",
"Δ451":"ὀλλύντων τε καὶ ὀλλυμένων, ῥέε δ᾽ αἵματι γαῖα.",
"Δ452":"ὡς δ᾽ ὅτε χείμαρροι ποταμοὶ κατ᾽ ὄρεσφι ῥέοντες",
"Δ453":"ἐς μισγάγκειαν συμβάλλετον ὄβριμον ὕδωρ",
"Δ454":"κρουνῶν ἐκ μεγάλων κοίλης ἔντοσθε χαράδρης,",
"Δ455":"τῶν δέ τε τηλόσε δοῦπον ἐν οὔρεσιν ἔκλυε ποιμήν:",
"Δ456":"ὣς τῶν μισγομένων γένετο ἰαχή τε πόνος τε.",
"Δ457":"πρῶτος δ᾽ Ἀντίλοχος Τρώων ἕλεν ἄνδρα κορυστὴν",
"Δ458":"ἐσθλὸν ἐνὶ προμάχοισι Θαλυσιάδην Ἐχέπωλον:",
"Δ459":"τόν ῥ᾽ ἔβαλε πρῶτος κόρυθος φάλον ἱπποδασείης,",
"Δ460":"ἐν δὲ μετώπῳ πῆξε, πέρησε δ᾽ ἄρ᾽ ὀστέον εἴσω",
"Δ461":"αἰχμὴ χαλκείη: τὸν δὲ σκότος ὄσσε κάλυψεν,",
"Δ462":"ἤριπε δ᾽ ὡς ὅτε πύργος ἐνὶ κρατερῇ ὑσμίνῃ.",
"Δ463":"τὸν δὲ πεσόντα ποδῶν ἔλαβε κρείων Ἐλεφήνωρ",
"Δ464":"Χαλκωδοντιάδης μεγαθύμων ἀρχὸς Ἀβάντων,",
"Δ465":"ἕλκε δ᾽ ὑπ᾽ ἐκ βελέων, λελιημένος ὄφρα τάχιστα",
"Δ466":"τεύχεα συλήσειε: μίνυνθα δέ οἱ γένεθ᾽ ὁρμή.",
"Δ467":"νεκρὸν γὰρ ἐρύοντα ἰδὼν μεγάθυμος Ἀγήνωρ",
"Δ468":"πλευρά, τά οἱ κύψαντι παρ᾽ ἀσπίδος ἐξεφαάνθη,",
"Δ469":"οὔτησε ξυστῷ χαλκήρεϊ, λῦσε δὲ γυῖα.",
"Δ470":"ὣς τὸν μὲν λίπε θυμός, ἐπ᾽ αὐτῷ δ᾽ ἔργον ἐτύχθη",
"Δ471":"ἀργαλέον Τρώων καὶ Ἀχαιῶν: οἳ δὲ λύκοι ὣς",
"Δ472":"ἀλλήλοις ἐπόρουσαν, ἀνὴρ δ᾽ ἄνδρ᾽ ἐδνοπάλιζεν.",
"Δ473":"ἔνθ᾽ ἔβαλ᾽ Ἀνθεμίωνος υἱὸν Τελαμώνιος Αἴας",
"Δ474":"ἠΐθεον θαλερὸν Σιμοείσιον, ὅν ποτε μήτηρ",
"Δ475":"Ἴδηθεν κατιοῦσα παρ᾽ ὄχθῃσιν Σιμόεντος",
"Δ476":"γείνατ᾽, ἐπεί ῥα τοκεῦσιν ἅμ᾽ ἕσπετο μῆλα ἰδέσθαι:",
"Δ477":"τοὔνεκά μιν κάλεον Σιμοείσιον: οὐδὲ τοκεῦσι",
"Δ478":"θρέπτρα φίλοις ἀπέδωκε, μινυνθάδιος δέ οἱ αἰὼν",
"Δ479":"ἔπλεθ᾽ ὑπ᾽ Αἴαντος μεγαθύμου δουρὶ δαμέντι.",
"Δ480":"πρῶτον γάρ μιν ἰόντα βάλε στῆθος παρὰ μαζὸν",
"Δ481":"δεξιόν: ἀντικρὺ δὲ δι᾽ ὤμου χάλκεον ἔγχος",
"Δ482":"ἦλθεν: ὁ δ᾽ ἐν κονίῃσι χαμαὶ πέσεν αἴγειρος ὣς",
"Δ483":"ἥ ῥά τ᾽ ἐν εἱαμενῇ ἕλεος μεγάλοιο πεφύκει",
"Δ484":"λείη, ἀτάρ τέ οἱ ὄζοι ἐπ᾽ ἀκροτάτῃ πεφύασι:",
"Δ485":"τὴν μέν θ᾽ ἁρματοπηγὸς ἀνὴρ αἴθωνι σιδήρῳ",
"Δ486":"ἐξέταμ᾽, ὄφρα ἴτυν κάμψῃ περικαλλέϊ δίφρῳ:",
"Δ487":"ἣ μέν τ᾽ ἀζομένη κεῖται ποταμοῖο παρ᾽ ὄχθας.",
"Δ488":"τοῖον ἄρ᾽ Ἀνθεμίδην Σιμοείσιον ἐξενάριξεν",
"Δ489":"Αἴας διογενής: τοῦ δ᾽ Ἄντιφος αἰολοθώρηξ",
"Δ490":"Πριαμίδης καθ᾽ ὅμιλον ἀκόντισεν ὀξέϊ δουρί.",
"Δ491":"τοῦ μὲν ἅμαρθ᾽, ὃ δὲ Λεῦκον Ὀδυσσέος ἐσθλὸν ἑταῖρον",
"Δ492":"βεβλήκει βουβῶνα, νέκυν ἑτέρωσ᾽ ἐρύοντα:",
"Δ493":"ἤριπε δ᾽ ἀμφ᾽ αὐτῷ, νεκρὸς δέ οἱ ἔκπεσε χειρός.",
"Δ494":"τοῦ δ᾽ Ὀδυσεὺς μάλα θυμὸν ἀποκταμένοιο χολώθη,",
"Δ495":"βῆ δὲ διὰ προμάχων κεκορυθμένος αἴθοπι χαλκῷ,",
"Δ496":"στῆ δὲ μάλ᾽ ἐγγὺς ἰὼν καὶ ἀκόντισε δουρὶ φαεινῷ",
"Δ497":"ἀμφὶ ἓ παπτήνας: ὑπὸ δὲ Τρῶες κεκάδοντο",
"Δ498":"ἀνδρὸς ἀκοντίσσαντος: ὃ δ᾽ οὐχ ἅλιον βέλος ἧκεν,",
"Δ499":"ἀλλ᾽ υἱὸν Πριάμοιο νόθον βάλε Δημοκόωντα",
"Δ500":"ὅς οἱ Ἀβυδόθεν ἦλθε παρ᾽ ἵππων ὠκειάων.",
"Δ501":"τόν ῥ᾽ Ὀδυσεὺς ἑτάροιο χολωσάμενος βάλε δουρὶ",
"Δ502":"κόρσην: ἣ δ᾽ ἑτέροιο διὰ κροτάφοιο πέρησεν",
"Δ503":"αἰχμὴ χαλκείη: τὸν δὲ σκότος ὄσσε κάλυψε,",
"Δ504":"δούπησεν δὲ πεσών, ἀράβησε δὲ τεύχε᾽ ἐπ᾽ αὐτῷ.",
"Δ505":"χώρησαν δ᾽ ὑπό τε πρόμαχοι καὶ φαίδιμος Ἕκτωρ:",
"Δ506":"Ἀργεῖοι δὲ μέγα ἴαχον, ἐρύσαντο δὲ νεκρούς,",
"Δ507":"ἴθυσαν δὲ πολὺ προτέρω: νεμέσησε δ᾽ Ἀπόλλων",
"Δ508":"Περγάμου ἐκκατιδών, Τρώεσσι δὲ κέκλετ᾽ ἀΰσας:",
"Δ509":"ὄρνυσθ᾽ ἱππόδαμοι Τρῶες μηδ᾽ εἴκετε χάρμης",
"Δ510":"Ἀργείοις, ἐπεὶ οὔ σφι λίθος χρὼς οὐδὲ σίδηρος",
"Δ511":"χαλκὸν ἀνασχέσθαι ταμεσίχροα βαλλομένοισιν:",
"Δ512":"οὐ μὰν οὐδ᾽ Ἀχιλεὺς Θέτιδος πάϊς ἠϋκόμοιο",
"Δ513":"μάρναται, ἀλλ᾽ ἐπὶ νηυσὶ χόλον θυμαλγέα πέσσει.",
"Δ514":"ὣς φάτ᾽ ἀπὸ πτόλιος δεινὸς θεός: αὐτὰρ Ἀχαιοὺς",
"Δ515":"ὦρσε Διὸς θυγάτηρ κυδίστη Τριτογένεια",
"Δ516":"ἐρχομένη καθ᾽ ὅμιλον, ὅθι μεθιέντας ἴδοιτο.",
"Δ517":"ἔνθ᾽ Ἀμαρυγκείδην Διώρεα μοῖρα πέδησε:",
"Δ518":"χερμαδίῳ γὰρ βλῆτο παρὰ σφυρὸν ὀκριόεντι",
"Δ519":"κνήμην δεξιτερήν: βάλε δὲ Θρῃκῶν ἀγὸς ἀνδρῶν",
"Δ520":"Πείρως Ἰμβρασίδης ὃς ἄρ᾽ Αἰνόθεν εἰληλούθει.",
"Δ521":"ἀμφοτέρω δὲ τένοντε καὶ ὀστέα λᾶας ἀναιδὴς",
"Δ522":"ἄχρις ἀπηλοίησεν: ὃ δ᾽ ὕπτιος ἐν κονίῃσι",
"Δ523":"κάππεσεν ἄμφω χεῖρε φίλοις ἑτάροισι πετάσσας",
"Δ524":"θυμὸν ἀποπνείων: ὃ δ᾽ ἐπέδραμεν ὅς ῥ᾽ ἔβαλέν περ",
"Δ525":"Πείροος, οὖτα δὲ δουρὶ παρ᾽ ὀμφαλόν: ἐκ δ᾽ ἄρα πᾶσαι",
"Δ526":"χύντο χαμαὶ χολάδες, τὸν δὲ σκότος ὄσσε κάλυψε.",
"Δ527":"τὸν δὲ Θόας Αἰτωλὸς ἀπεσσύμενον βάλε δουρὶ",
"Δ528":"στέρνον ὑπὲρ μαζοῖο, πάγη δ᾽ ἐν πνεύμονι χαλκός:",
"Δ529":"ἀγχίμολον δέ οἱ ἦλθε Θόας, ἐκ δ᾽ ὄβριμον ἔγχος",
"Δ530":"ἐσπάσατο στέρνοιο, ἐρύσσατο δὲ ξίφος ὀξύ,",
"Δ531":"τῷ ὅ γε γαστέρα τύψε μέσην, ἐκ δ᾽ αἴνυτο θυμόν.",
"Δ532":"τεύχεα δ᾽ οὐκ ἀπέδυσε: περίστησαν γὰρ ἑταῖροι",
"Δ533":"Θρήϊκες ἀκρόκομοι δολίχ᾽ ἔγχεα χερσὶν ἔχοντες,",
"Δ534":"οἵ ἑ μέγαν περ ἐόντα καὶ ἴφθιμον καὶ ἀγαυὸν",
"Δ535":"ὦσαν ἀπὸ σφείων: ὃ δὲ χασσάμενος πελεμίχθη.",
"Δ536":"ὣς τώ γ᾽ ἐν κονίῃσι παρ᾽ ἀλλήλοισι τετάσθην,",
"Δ537":"ἤτοι ὃ μὲν Θρῃκῶν, ὃ δ᾽ Ἐπειῶν χαλκοχιτώνων",
"Δ538":"ἡγεμόνες: πολλοὶ δὲ περὶ κτείνοντο καὶ ἄλλοι.",
"Δ539":"ἔνθά κεν οὐκέτι ἔργον ἀνὴρ ὀνόσαιτο μετελθών,",
"Δ540":"ὅς τις ἔτ᾽ ἄβλητος καὶ ἀνούτατος ὀξέϊ χαλκῷ",
"Δ541":"δινεύοι κατὰ μέσσον, ἄγοι δέ ἑ Παλλὰς Ἀθήνη",
"Δ542":"χειρὸς ἑλοῦσ᾽, αὐτὰρ βελέων ἀπερύκοι ἐρωήν:",
"Δ543":"πολλοὶ γὰρ Τρώων καὶ Ἀχαιῶν ἤματι κείνῳ",
"Δ544":"πρηνέες ἐν κονίῃσι παρ᾽ ἀλλήλοισι τέταντο.",
<h4 class="C2">Book 5</h4>"Ε1":"ἔνθ᾽ αὖ Τυδεΐδῃ Διομήδεϊ Παλλὰς Ἀθήνη",
"Ε2":"δῶκε μένος καὶ θάρσος, ἵν᾽ ἔκδηλος μετὰ πᾶσιν",
"Ε3":"Ἀργείοισι γένοιτο ἰδὲ κλέος ἐσθλὸν ἄροιτο:",
"Ε4":"δαῖέ οἱ ἐκ κόρυθός τε καὶ ἀσπίδος ἀκάματον πῦρ",
"Ε5":"ἀστέρ᾽ ὀπωρινῷ ἐναλίγκιον, ὅς τε μάλιστα",
"Ε6":"λαμπρὸν παμφαίνῃσι λελουμένος ὠκεανοῖο:",
"Ε7":"τοῖόν οἱ πῦρ δαῖεν ἀπὸ κρατός τε καὶ ὤμων,",
"Ε8":"ὦρσε δέ μιν κατὰ μέσσον ὅθι πλεῖστοι κλονέοντο.",
"Ε9":"ἦν δέ τις ἐν Τρώεσσι Δάρης ἀφνειὸς ἀμύμων",
"Ε10":"ἱρεὺς Ἡφαίστοιο: δύω δέ οἱ υἱέες ἤστην",
"Ε11":"Φηγεὺς Ἰδαῖός τε μάχης εὖ εἰδότε πάσης.",
"Ε12":"τώ οἱ ἀποκρινθέντε ἐναντίω ὁρμηθήτην:",
"Ε13":"τὼ μὲν ἀφ᾽ ἵπποιιν, ὃ δ᾽ ἀπὸ χθονὸς ὄρνυτο πεζός.",
"Ε14":"οἳ δ᾽ ὅτε δὴ σχεδὸν ἦσαν ἐπ᾽ ἀλλήλοισιν ἰόντες",
"Ε15":"Φηγεύς ῥα πρότερος προΐει δολιχόσκιον ἔγχος:",
"Ε16":"Τυδεΐδεω δ᾽ ὑπὲρ ὦμον ἀριστερὸν ἤλυθ᾽ ἀκωκὴ",
"Ε17":"ἔγχεος, οὐδ᾽ ἔβαλ᾽ αὐτόν: ὃ δ᾽ ὕστερος ὄρνυτο χαλκῷ",
"Ε18":"Τυδεΐδης: τοῦ δ᾽ οὐχ ἅλιον βέλος ἔκφυγε χειρός,",
"Ε19":"ἀλλ᾽ ἔβαλε στῆθος μεταμάζιον, ὦσε δ᾽ ἀφ᾽ ἵππων.",
"Ε20":"Ἰδαῖος δ᾽ ἀπόρουσε λιπὼν περικαλλέα δίφρον,",
"Ε21":"οὐδ᾽ ἔτλη περιβῆναι ἀδελφειοῦ κταμένοιο:",
"Ε22":"οὐδὲ γὰρ οὐδέ κεν αὐτὸς ὑπέκφυγε κῆρα μέλαιναν,",
"Ε23":"ἀλλ᾽ Ἥφαιστος ἔρυτο, σάωσε δὲ νυκτὶ καλύψας,",
"Ε24":"ὡς δή οἱ μὴ πάγχυ γέρων ἀκαχήμενος εἴη.",
"Ε25":"ἵππους δ᾽ ἐξελάσας μεγαθύμου Τυδέος υἱὸς",
"Ε26":"δῶκεν ἑταίροισιν κατάγειν κοίλας ἐπὶ νῆας.",
"Ε27":"Τρῶες δὲ μεγάθυμοι ἐπεὶ ἴδον υἷε Δάρητος",
"Ε28":"τὸν μὲν ἀλευάμενον, τὸν δὲ κτάμενον παρ᾽ ὄχεσφι,",
"Ε29":"πᾶσιν ὀρίνθη θυμός: ἀτὰρ γλαυκῶπις Ἀθήνη",
"Ε30":"χειρὸς ἑλοῦσ᾽ ἐπέεσσι προσηύδα θοῦρον Ἄρηα:",
"Ε31":"Ἆρες Ἄρες βροτολοιγὲ μιαιφόνε τειχεσιπλῆτα",
"Ε32":"οὐκ ἂν δὴ Τρῶας μὲν ἐάσαιμεν καὶ Ἀχαιοὺς",
"Ε33":"μάρνασθ᾽, ὁπποτέροισι πατὴρ Ζεὺς κῦδος ὀρέξῃ,",
"Ε34":"νῶϊ δὲ χαζώμεσθα, Διὸς δ᾽ ἀλεώμεθα μῆνιν;",
"Ε35":"ὣς εἰποῦσα μάχης ἐξήγαγε θοῦρον Ἄρηα:",
"Ε36":"τὸν μὲν ἔπειτα καθεῖσεν ἐπ᾽ ἠϊόεντι Σκαμάνδρῳ,",
"Ε37":"Τρῶας δ᾽ ἔκλιναν Δαναοί: ἕλε δ᾽ ἄνδρα ἕκαστος",
"Ε38":"ἡγεμόνων: πρῶτος δὲ ἄναξ ἀνδρῶν Ἀγαμέμνων",
"Ε39":"ἀρχὸν Ἁλιζώνων Ὀδίον μέγαν ἔκβαλε δίφρου:",
"Ε40":"πρώτῳ γὰρ στρεφθέντι μεταφρένῳ ἐν δόρυ πῆξεν",
"Ε41":"ὤμων μεσσηγύς, διὰ δὲ στήθεσφιν ἔλασσε,",
"Ε42":"δούπησεν δὲ πεσών, ἀράβησε δὲ τεύχε᾽ ἐπ᾽ αὐτῷ.",
"Ε43":"Ἰδομενεὺς δ᾽ ἄρα Φαῖστον ἐνήρατο Μῄονος υἱὸν",
"Ε44":"Βώρου, ὃς ἐκ Τάρνης ἐριβώλακος εἰληλούθει.",
"Ε45":"τὸν μὲν ἄρ᾽ Ἰδομενεὺς δουρικλυτὸς ἔγχεϊ μακρῷ",
"Ε46":"νύξ᾽ ἵππων ἐπιβησόμενον κατὰ δεξιὸν ὦμον:",
"Ε47":"ἤριπε δ᾽ ἐξ ὀχέων, στυγερὸς δ᾽ ἄρα μιν σκότος εἷλε.",
"Ε48":"τὸν μὲν ἄρ᾽ Ἰδομενῆος ἐσύλευον θεράποντες:",
"Ε49":"υἱὸν δὲ Στροφίοιο Σκαμάνδριον αἵμονα θήρης",
"Ε50":"Ἀτρεΐδης Μενέλαος ἕλ᾽ ἔγχεϊ ὀξυόεντι",
"Ε51":"ἐσθλὸν θηρητῆρα: δίδαξε γὰρ Ἄρτεμις αὐτὴ",
"Ε52":"βάλλειν ἄγρια πάντα, τά τε τρέφει οὔρεσιν ὕλη:",
"Ε53":"ἀλλ᾽ οὔ οἱ τότε γε χραῖσμ᾽ Ἄρτεμις ἰοχέαιρα,",
"Ε54":"οὐδὲ ἑκηβολίαι ᾗσιν τὸ πρίν γε κέκαστο:",
"Ε55":"ἀλλά μιν Ἀτρεΐδης δουρικλειτὸς Μενέλαος",
"Ε56":"πρόσθεν ἕθεν φεύγοντα μετάφρενον οὔτασε δουρὶ",
"Ε57":"ὤμων μεσσηγύς, διὰ δὲ στήθεσφιν ἔλασσεν,",
"Ε58":"ἤριπε δὲ πρηνής, ἀράβησε δὲ τεύχε᾽ ἐπ᾽ αὐτῷ.",
"Ε59":"Μηριόνης δὲ Φέρεκλον ἐνήρατο, τέκτονος υἱὸν",
"Ε60":"Ἁρμονίδεω, ὃς χερσὶν ἐπίστατο δαίδαλα πάντα",
"Ε61":"τεύχειν: ἔξοχα γάρ μιν ἐφίλατο Παλλὰς Ἀθήνη:",
"Ε62":"ὃς καὶ Ἀλεξάνδρῳ τεκτήνατο νῆας ἐΐσας",
"Ε63":"ἀρχεκάκους, αἳ πᾶσι κακὸν Τρώεσσι γένοντο",
"Ε64":"οἷ τ᾽ αὐτῷ, ἐπεὶ οὔ τι θεῶν ἐκ θέσφατα ᾔδη.",
"Ε65":"τὸν μὲν Μηριόνης ὅτε δὴ κατέμαρπτε διώκων",
"Ε66":"βεβλήκει γλουτὸν κατὰ δεξιόν: ἣ δὲ διαπρὸ",
"Ε67":"ἀντικρὺ κατὰ κύστιν ὑπ᾽ ὀστέον ἤλυθ᾽ ἀκωκή:",
"Ε68":"γνὺξ δ᾽ ἔριπ᾽ οἰμώξας, θάνατος δέ μιν ἀμφεκάλυψε.",
"Ε69":"Πήδαιον δ᾽ ἄρ᾽ ἔπεφνε Μέγης Ἀντήνορος υἱὸν",
"Ε70":"ὅς ῥα νόθος μὲν ἔην, πύκα δ᾽ ἔτρεφε δῖα Θεανὼ",
"Ε71":"ἶσα φίλοισι τέκεσσι χαριζομένη πόσεϊ ᾧ.",
"Ε72":"τὸν μὲν Φυλεΐδης δουρὶ κλυτὸς ἐγγύθεν ἐλθὼν",
"Ε73":"βεβλήκει κεφαλῆς κατὰ ἰνίον ὀξέϊ δουρί:",
"Ε74":"ἀντικρὺ δ᾽ ἀν᾽ ὀδόντας ὑπὸ γλῶσσαν τάμε χαλκός:",
"Ε75":"ἤριπε δ᾽ ἐν κονίῃ, ψυχρὸν δ᾽ ἕλε χαλκὸν ὀδοῦσιν.",
"Ε76":"Εὐρύπυλος δ᾽ Εὐαιμονίδης Ὑψήνορα δῖον",
"Ε77":"υἱὸν ὑπερθύμου Δολοπίονος, ὅς ῥα Σκαμάνδρου",
"Ε78":"ἀρητὴρ ἐτέτυκτο, θεὸς δ᾽ ὣς τίετο δήμῳ,",
"Ε79":"τὸν μὲν ἄρ᾽ Εὐρύπυλος, Εὐαίμονος ἀγλαὸς υἱός,",
"Ε80":"πρόσθεν ἕθεν φεύγοντα μεταδρομάδην ἔλασ᾽ ὦμον",
"Ε81":"φασγάνῳ ἀΐξας, ἀπὸ δ᾽ ἔξεσε χεῖρα βαρεῖαν:",
"Ε82":"αἱματόεσσα δὲ χεὶρ πεδίῳ πέσε: τὸν δὲ κατ᾽ ὄσσε",
"Ε83":"ἔλλαβε πορφύρεος θάνατος καὶ μοῖρα κραταιή.",
"Ε84":"ὣς οἳ μὲν πονέοντο κατὰ κρατερὴν ὑσμίνην:",
"Ε85":"Τυδεΐδην δ᾽ οὐκ ἂν γνοίης ποτέροισι μετείη",
"Ε86":"ἠὲ μετὰ Τρώεσσιν ὁμιλέοι ἦ μετ᾽ Ἀχαιοῖς.",
"Ε87":"θῦνε γὰρ ἂμ πεδίον ποταμῷ πλήθοντι ἐοικὼς",
"Ε88":"χειμάρρῳ, ὅς τ᾽ ὦκα ῥέων ἐκέδασσε γεφύρας:",
"Ε89":"τὸν δ᾽ οὔτ᾽ ἄρ τε γέφυραι ἐεργμέναι ἰσχανόωσιν,",
"Ε90":"οὔτ᾽ ἄρα ἕρκεα ἴσχει ἀλωάων ἐριθηλέων",
"Ε91":"ἐλθόντ᾽ ἐξαπίνης ὅτ᾽ ἐπιβρίσῃ Διὸς ὄμβρος:",
"Ε92":"πολλὰ δ᾽ ὑπ᾽ αὐτοῦ ἔργα κατήριπε κάλ᾽ αἰζηῶν:",
"Ε93":"ὣς ὑπὸ Τυδεΐδῃ πυκιναὶ κλονέοντο φάλαγγες",
"Ε94":"Τρώων, οὐδ᾽ ἄρα μιν μίμνον πολέες περ ἐόντες.",
"Ε95":"τὸν δ᾽ ὡς οὖν ἐνόησε Λυκάονος ἀγλαὸς υἱὸς",
"Ε96":"θύνοντ᾽ ἂμ πεδίον πρὸ ἕθεν κλονέοντα φάλαγγας,",
"Ε97":"αἶψ᾽ ἐπὶ Τυδεΐδῃ ἐτιταίνετο καμπύλα τόξα,",
"Ε98":"καὶ βάλ᾽ ἐπαΐσσοντα τυχὼν κατὰ δεξιὸν ὦμον",
"Ε99":"θώρηκος γύαλον: διὰ δ᾽ ἔπτατο πικρὸς ὀϊστός,",
"Ε100":"ἀντικρὺ δὲ διέσχε, παλάσσετο δ᾽ αἵματι θώρηξ.",
"Ε101":"τῷ δ᾽ ἐπὶ μακρὸν ἄϋσε Λυκάονος ἀγλαὸς υἱός:",
"Ε102":"ὄρνυσθε Τρῶες μεγάθυμοι κέντορες ἵππων:",
"Ε103":"βέβληται γὰρ ἄριστος Ἀχαιῶν, οὐδέ ἕ φημι",
"Ε104":"δήθ᾽ ἀνσχήσεσθαι κρατερὸν βέλος, εἰ ἐτεόν με",
"Ε105":"ὦρσεν ἄναξ Διὸς υἱὸς ἀπορνύμενον Λυκίηθεν.",
"Ε106":"ὣς ἔφατ᾽ εὐχόμενος: τὸν δ᾽ οὐ βέλος ὠκὺ δάμασσεν,",
"Ε107":"ἀλλ᾽ ἀναχωρήσας πρόσθ᾽ ἵπποιιν καὶ ὄχεσφιν",
"Ε108":"ἔστη, καὶ Σθένελον προσέφη Καπανήϊον υἱόν:",
"Ε109":"ὄρσο πέπον Καπανηϊάδη, καταβήσεο δίφρου,",
"Ε110":"ὄφρά μοι ἐξ ὤμοιο ἐρύσσῃς πικρὸν ὀϊστόν.",
"Ε111":"ὣς ἄρ᾽ ἔφη, Σθένελος δὲ καθ᾽ ἵππων ἆλτο χαμᾶζε,",
"Ε112":"πὰρ δὲ στὰς βέλος ὠκὺ διαμπερὲς ἐξέρυσ᾽ ὤμου:",
"Ε113":"αἷμα δ᾽ ἀνηκόντιζε διὰ στρεπτοῖο χιτῶνος.",
"Ε114":"δὴ τότ᾽ ἔπειτ᾽ ἠρᾶτο βοὴν ἀγαθὸς Διομήδης:",
"Ε115":"κλῦθί μευ αἰγιόχοιο Διὸς τέκος Ἀτρυτώνη,",
"Ε116":"εἴ ποτέ μοι καὶ πατρὶ φίλα φρονέουσα παρέστης",
"Ε117":"δηΐῳ ἐν πολέμῳ, νῦν αὖτ᾽ ἐμὲ φῖλαι Ἀθήνη:",
"Ε118":"δὸς δέ τέ μ᾽ ἄνδρα ἑλεῖν καὶ ἐς ὁρμὴν ἔγχεος ἐλθεῖν",
"Ε119":"ὅς μ᾽ ἔβαλε φθάμενος καὶ ἐπεύχεται, οὐδέ μέ φησι",
"Ε120":"δηρὸν ἔτ᾽ ὄψεσθαι λαμπρὸν φάος ἠελίοιο.",
"Ε121":"ὣς ἔφατ᾽ εὐχόμενος: τοῦ δ᾽ ἔκλυε Παλλὰς Ἀθήνη,",
"Ε122":"γυῖα δ᾽ ἔθηκεν ἐλαφρά, πόδας καὶ χεῖρας ὕπερθεν:",
"Ε123":"ἀγχοῦ δ᾽ ἱσταμένη ἔπεα πτερόεντα προσηύδα:",
"Ε124":"θαρσῶν νῦν Διόμηδες ἐπὶ Τρώεσσι μάχεσθαι:",
"Ε125":"ἐν γάρ τοι στήθεσσι μένος πατρώϊον ἧκα",
"Ε126":"ἄτρομον, οἷον ἔχεσκε σακέσπαλος ἱππότα Τυδεύς:",
"Ε127":"ἀχλὺν δ᾽ αὖ τοι ἀπ᾽ ὀφθαλμῶν ἕλον ἣ πρὶν ἐπῆεν,",
"Ε128":"ὄφρ᾽ εὖ γιγνώσκῃς ἠμὲν θεὸν ἠδὲ καὶ ἄνδρα.",
"Ε129":"τὼ νῦν αἴ κε θεὸς πειρώμενος ἐνθάδ᾽ ἵκηται",
"Ε130":"μή τι σύ γ᾽ ἀθανάτοισι θεοῖς ἀντικρὺ μάχεσθαι",
"Ε131":"τοῖς ἄλλοις: ἀτὰρ εἴ κε Διὸς θυγάτηρ Ἀφροδίτη",
"Ε132":"ἔλθῃσ᾽ ἐς πόλεμον, τήν γ᾽ οὐτάμεν ὀξέϊ χαλκῷ.",
"Ε133":"ἣ μὲν ἄρ᾽ ὣς εἰποῦσ᾽ ἀπέβη γλαυκῶπις Ἀθήνη,",
"Ε134":"Τυδεΐδης δ᾽ ἐξαῦτις ἰὼν προμάχοισιν ἐμίχθη",
"Ε135":"καὶ πρίν περ θυμῷ μεμαὼς Τρώεσσι μάχεσθαι:",
"Ε136":"δὴ τότε μιν τρὶς τόσσον ἕλεν μένος ὥς τε λέοντα",
"Ε137":"ὅν ῥά τε ποιμὴν ἀγρῷ ἐπ᾽ εἰροπόκοις ὀΐεσσι",
"Ε138":"χραύσῃ μέν τ᾽ αὐλῆς ὑπεράλμενον οὐδὲ δαμάσσῃ:",
"Ε139":"τοῦ μέν τε σθένος ὦρσεν, ἔπειτα δέ τ᾽ οὐ προσαμύνει,",
"Ε140":"ἀλλὰ κατὰ σταθμοὺς δύεται, τὰ δ᾽ ἐρῆμα φοβεῖται:",
"Ε141":"αἳ μέν τ᾽ ἀγχιστῖναι ἐπ᾽ ἀλλήλῃσι κέχυνται,",
"Ε142":"αὐτὰρ ὃ ἐμμεμαὼς βαθέης ἐξάλλεται αὐλῆς:",
"Ε143":"ὣς μεμαὼς Τρώεσσι μίγη κρατερὸς Διομήδης.",
"Ε144":"ἔνθ᾽ ἕλεν Ἀστύνοον καὶ Ὑπείρονα ποιμένα λαῶν,",
"Ε145":"τὸν μὲν ὑπὲρ μαζοῖο βαλὼν χαλκήρεϊ δουρί,",
"Ε146":"τὸν δ᾽ ἕτερον ξίφεϊ μεγάλῳ κληῗδα παρ᾽ ὦμον",
"Ε147":"πλῆξ᾽, ἀπὸ δ᾽ αὐχένος ὦμον ἐέργαθεν ἠδ᾽ ἀπὸ νώτου.",
"Ε148":"τοὺς μὲν ἔασ᾽, ὃ δ᾽ Ἄβαντα μετῴχετο καὶ Πολύειδον",
"Ε149":"υἱέας Εὐρυδάμαντος ὀνειροπόλοιο γέροντος:",
"Ε150":"τοῖς οὐκ ἐρχομένοις ὃ γέρων ἐκρίνατ᾽ ὀνείρους,",
"Ε151":"ἀλλά σφεας κρατερὸς Διομήδης ἐξενάριξε:",
"Ε152":"βῆ δὲ μετὰ Ξάνθόν τε Θόωνά τε Φαίνοπος υἷε",
"Ε153":"ἄμφω τηλυγέτω: ὃ δὲ τείρετο γήραϊ λυγρῷ,",
"Ε154":"υἱὸν δ᾽ οὐ τέκετ᾽ ἄλλον ἐπὶ κτεάτεσσι λιπέσθαι.",
"Ε155":"ἔνθ᾽ ὅ γε τοὺς ἐνάριζε, φίλον δ᾽ ἐξαίνυτο θυμὸν",
"Ε156":"ἀμφοτέρω, πατέρι δὲ γόον καὶ κήδεα λυγρὰ",
"Ε157":"λεῖπ᾽, ἐπεὶ οὐ ζώοντε μάχης ἐκνοστήσαντε",
"Ε158":"δέξατο: χηρωσταὶ δὲ διὰ κτῆσιν δατέοντο.",
"Ε159":"ἔνθ᾽ υἷας Πριάμοιο δύω λάβε Δαρδανίδαο",
"Ε160":"εἰν ἑνὶ δίφρῳ ἐόντας Ἐχέμμονά τε Χρομίον τε.",
"Ε161":"ὡς δὲ λέων ἐν βουσὶ θορὼν ἐξ αὐχένα ἄξῃ",
"Ε162":"πόρτιος ἠὲ βοὸς ξύλοχον κάτα βοσκομενάων,",
"Ε163":"ὣς τοὺς ἀμφοτέρους ἐξ ἵππων Τυδέος υἱὸς",
"Ε164":"βῆσε κακῶς ἀέκοντας, ἔπειτα δὲ τεύχε᾽ ἐσύλα:",
"Ε165":"ἵππους δ᾽ οἷς ἑτάροισι δίδου μετὰ νῆας ἐλαύνειν.",
"Ε166":"τὸν δ᾽ ἴδεν Αἰνείας ἀλαπάζοντα στίχας ἀνδρῶν,",
"Ε167":"βῆ δ᾽ ἴμεν ἄν τε μάχην καὶ ἀνὰ κλόνον ἐγχειάων",
"Ε168":"Πάνδαρον ἀντίθεον διζήμενος εἴ που ἐφεύροι:",
"Ε169":"εὗρε Λυκάονος υἱὸν ἀμύμονά τε κρατερόν τε,",
"Ε170":"στῆ δὲ πρόσθ᾽ αὐτοῖο ἔπος τέ μιν ἀντίον ηὔδα:",
"Ε171":"Πάνδαρε ποῦ τοι τόξον ἰδὲ πτερόεντες ὀϊστοὶ",
"Ε172":"καὶ κλέος; ᾧ οὔ τίς τοι ἐρίζεται ἐνθάδε γ᾽ ἀνήρ,",
"Ε173":"οὐδέ τις ἐν Λυκίῃ σέο γ᾽ εὔχεται εἶναι ἀμείνων.",
"Ε174":"ἀλλ᾽ ἄγε τῷδ᾽ ἔφες ἀνδρὶ βέλος Διὶ χεῖρας ἀνασχὼν",
"Ε175":"ὅς τις ὅδε κρατέει καὶ δὴ κακὰ πολλὰ ἔοργε",
"Ε176":"Τρῶας, ἐπεὶ πολλῶν τε καὶ ἐσθλῶν γούνατ᾽ ἔλυσεν:",
"Ε177":"εἰ μή τις θεός ἐστι κοτεσσάμενος Τρώεσσιν",
"Ε178":"ἱρῶν μηνίσας: χαλεπὴ δὲ θεοῦ ἔπι μῆνις.",
"Ε179":"τὸν δ᾽ αὖτε προσέειπε Λυκάονος ἀγλαὸς υἱός:",
"Ε180":"Αἰνεία Τρώων βουληφόρε χαλκοχιτώνων",
"Ε181":"Τυδεΐδῃ μιν ἔγωγε δαΐφρονι πάντα ἐΐσκω,",
"Ε182":"ἀσπίδι γιγνώσκων αὐλώπιδί τε τρυφαλείῃ,",
"Ε183":"ἵππους τ᾽ εἰσορόων: σάφα δ᾽ οὐκ οἶδ᾽ εἰ θεός ἐστιν.",
"Ε184":"εἰ δ᾽ ὅ γ᾽ ἀνὴρ ὅν φημι δαΐφρων Τυδέος υἱὸς",
"Ε185":"οὐχ ὅ γ᾽ ἄνευθε θεοῦ τάδε μαίνεται, ἀλλά τις ἄγχι",
"Ε186":"ἕστηκ᾽ ἀθανάτων νεφέλῃ εἰλυμένος ὤμους,",
"Ε187":"ὃς τούτου βέλος ὠκὺ κιχήμενον ἔτραπεν ἄλλῃ.",
"Ε188":"ἤδη γάρ οἱ ἐφῆκα βέλος, καί μιν βάλον ὦμον",
"Ε189":"δεξιὸν ἀντικρὺ διὰ θώρηκος γυάλοιο:",
"Ε190":"καί μιν ἔγωγ᾽ ἐφάμην Ἀϊδωνῆϊ προϊάψειν,",
"Ε191":"ἔμπης δ᾽ οὐκ ἐδάμασσα: θεός νύ τίς ἐστι κοτήεις.",
"Ε192":"ἵπποι δ᾽ οὐ παρέασι καὶ ἅρματα τῶν κ᾽ ἐπιβαίην:",
"Ε193":"ἀλλά που ἐν μεγάροισι Λυκάονος ἕνδεκα δίφροι",
"Ε194":"καλοὶ πρωτοπαγεῖς νεοτευχέες: ἀμφὶ δὲ πέπλοι",
"Ε195":"πέπτανται: παρὰ δέ σφιν ἑκάστῳ δίζυγες ἵπποι",
"Ε196":"ἑστᾶσι κρῖ λευκὸν ἐρεπτόμενοι καὶ ὀλύρας.",
"Ε197":"ἦ μέν μοι μάλα πολλὰ γέρων αἰχμητὰ Λυκάων",
"Ε198":"ἐρχομένῳ ἐπέτελλε δόμοις ἔνι ποιητοῖσιν:",
"Ε199":"ἵπποισίν μ᾽ ἐκέλευε καὶ ἅρμασιν ἐμβεβαῶτα",
"Ε200":"ἀρχεύειν Τρώεσσι κατὰ κρατερὰς ὑσμίνας:",
"Ε201":"ἀλλ᾽ ἐγὼ οὐ πιθόμην: ἦ τ᾽ ἂν πολὺ κέρδιον ἦεν:",
"Ε202":"ἵππων φειδόμενος, μή μοι δευοίατο φορβῆς",
"Ε203":"ἀνδρῶν εἰλομένων εἰωθότες ἔδμεναι ἄδην.",
"Ε204":"ὣς λίπον, αὐτὰρ πεζὸς ἐς Ἴλιον εἰλήλουθα",
"Ε205":"τόξοισιν πίσυνος: τὰ δέ μ᾽ οὐκ ἄρ᾽ ἔμελλον ὀνήσειν.",
"Ε206":"ἤδη γὰρ δοιοῖσιν ἀριστήεσσιν ἐφῆκα",
"Ε207":"Τυδεΐδῃ τε καὶ Ἀτρεΐδῃ, ἐκ δ᾽ ἀμφοτέροιιν",
"Ε208":"ἀτρεκὲς αἷμ᾽ ἔσσευα βαλών, ἤγειρα δὲ μᾶλλον.",
"Ε209":"τώ ῥα κακῇ αἴσῃ ἀπὸ πασσάλου ἀγκύλα τόξα",
"Ε210":"ἤματι τῷ ἑλόμην ὅτε Ἴλιον εἰς ἐρατεινὴν",
"Ε211":"ἡγεόμην Τρώεσσι φέρων χάριν Ἕκτορι δίῳ.",
"Ε212":"εἰ δέ κε νοστήσω καὶ ἐσόψομαι ὀφθαλμοῖσι",
"Ε213":"πατρίδ᾽ ἐμὴν ἄλοχόν τε καὶ ὑψερεφὲς μέγα δῶμα,",
"Ε214":"αὐτίκ᾽ ἔπειτ᾽ ἀπ᾽ ἐμεῖο κάρη τάμοι ἀλλότριος φὼς",
"Ε215":"εἰ μὴ ἐγὼ τάδε τόξα φαεινῷ ἐν πυρὶ θείην",
"Ε216":"χερσὶ διακλάσσας: ἀνεμώλια γάρ μοι ὀπηδεῖ.",
"Ε217":"τὸν δ᾽ αὖτ᾽ Αἰνείας Τρώων ἀγὸς ἀντίον ηὔδα:",
"Ε218":"μὴ δ᾽ οὕτως ἀγόρευε: πάρος δ᾽ οὐκ ἔσσεται ἄλλως,",
"Ε219":"πρίν γ᾽ ἐπὶ νὼ τῷδ᾽ ἀνδρὶ σὺν ἵπποισιν καὶ ὄχεσφιν",
"Ε220":"ἀντιβίην ἐλθόντε σὺν ἔντεσι πειρηθῆναι.",
"Ε221":"ἀλλ᾽ ἄγ᾽ ἐμῶν ὀχέων ἐπιβήσεο, ὄφρα ἴδηαι",
"Ε222":"οἷοι Τρώϊοι ἵπποι ἐπιστάμενοι πεδίοιο",
"Ε223":"κραιπνὰ μάλ᾽ ἔνθα καὶ ἔνθα διωκέμεν ἠδὲ φέβεσθαι:",
"Ε224":"τὼ καὶ νῶϊ πόλιν δὲ σαώσετον, εἴ περ ἂν αὖτε",
"Ε225":"Ζεὺς ἐπὶ Τυδεΐδῃ Διομήδεϊ κῦδος ὀρέξῃ.",
"Ε226":"ἀλλ᾽ ἄγε νῦν μάστιγα καὶ ἡνία σιγαλόεντα",
"Ε227":"δέξαι, ἐγὼ δ᾽ ἵππων ἀποβήσομαι ὄφρα μάχωμαι:",
"Ε228":"ἠὲ σὺ τόνδε δέδεξο, μελήσουσιν δ᾽ ἐμοὶ ἵπποι.",
"Ε229":"τὸν δ᾽ αὖτε προσέειπε Λυκάονος ἀγλαὸς υἱός:",
"Ε230":"Αἰνεία σὺ μὲν αὐτὸς ἔχ᾽ ἡνία καὶ τεὼ ἵππω:",
"Ε231":"μᾶλλον ὑφ᾽ ἡνιόχῳ εἰωθότι καμπύλον ἅρμα",
"Ε232":"οἴσετον, εἴ περ ἂν αὖτε φεβώμεθα Τυδέος υἱόν:",
"Ε233":"μὴ τὼ μὲν δείσαντε ματήσετον, οὐδ᾽ ἐθέλητον",
"Ε234":"ἐκφερέμεν πολέμοιο τεὸν φθόγγον ποθέοντε,",
"Ε235":"νῶϊ δ᾽ ἐπαΐξας μεγαθύμου Τυδέος υἱὸς",
"Ε236":"αὐτώ τε κτείνῃ καὶ ἐλάσσῃ μώνυχας ἵππους.",
"Ε237":"ἀλλὰ σύ γ᾽ αὐτὸς ἔλαυνε τέ᾽ ἅρματα καὶ τεὼ ἵππω,",
"Ε238":"τὸν δὲ δ᾽ ἐγὼν ἐπιόντα δεδέξομαι ὀξέϊ δουρί.",
"Ε239":"ὣς ἄρα φωνήσαντες ἐς ἅρματα ποικίλα βάντες",
"Ε240":"ἐμμεμαῶτ᾽ ἐπὶ Τυδεΐδῃ ἔχον ὠκέας ἵππους.",
"Ε241":"τοὺς δὲ ἴδε Σθένελος Καπανήϊος ἀγλαὸς υἱός,",
"Ε242":"αἶψα δὲ Τυδεΐδην ἔπεα πτερόεντα προσηύδα:",
"Ε243":"Τυδεΐδη Διόμηδες ἐμῷ κεχαρισμένε θυμῷ,",
"Ε244":"ἄνδρ᾽ ὁρόω κρατερὼ ἐπὶ σοὶ μεμαῶτε μάχεσθαι",
"Ε245":"ἶν᾽ ἀπέλεθρον ἔχοντας: ὃ μὲν τόξων ἐῢ εἰδὼς",
"Ε246":"Πάνδαρος, υἱὸς δ᾽ αὖτε Λυκάονος εὔχεται εἶναι:",
"Ε247":"Αἰνείας δ᾽ υἱὸς μὲν ἀμύμονος Ἀγχίσαο",
"Ε248":"εὔχεται ἐκγεγάμεν, μήτηρ δέ οἵ ἐστ᾽ Ἀφροδίτη.",
"Ε249":"ἀλλ᾽ ἄγε δὴ χαζώμεθ᾽ ἐφ᾽ ἵππων, μηδέ μοι οὕτω",
"Ε250":"θῦνε διὰ προμάχων, μή πως φίλον ἦτορ ὀλέσσῃς.",
"Ε251":"τὸν δ᾽ ἄρ᾽ ὑπόδρα ἰδὼν προσέφη κρατερὸς Διομήδης:",
"Ε252":"μή τι φόβον δ᾽ ἀγόρευ᾽, ἐπεὶ οὐδὲ σὲ πεισέμεν οἴω.",
"Ε253":"οὐ γάρ μοι γενναῖον ἀλυσκάζοντι μάχεσθαι",
"Ε254":"οὐδὲ καταπτώσσειν: ἔτι μοι μένος ἔμπεδόν ἐστιν:",
"Ε255":"ὀκνείω δ᾽ ἵππων ἐπιβαινέμεν, ἀλλὰ καὶ αὔτως",
"Ε256":"ἀντίον εἶμ᾽ αὐτῶν: τρεῖν μ᾽ οὐκ ἐᾷ Παλλὰς Ἀθήνη.",
"Ε257":"τούτω δ᾽ οὐ πάλιν αὖτις ἀποίσετον ὠκέες ἵπποι",
"Ε258":"ἄμφω ἀφ᾽ ἡμείων, εἴ γ᾽ οὖν ἕτερός γε φύγῃσιν.",
"Ε259":"ἄλλο δέ τοι ἐρέω, σὺ δ᾽ ἐνὶ φρεσὶ βάλλεο σῇσιν:",
"Ε260":"αἴ κέν μοι πολύβουλος Ἀθήνη κῦδος ὀρέξῃ",
"Ε261":"ἀμφοτέρω κτεῖναι, σὺ δὲ τούσδε μὲν ὠκέας ἵππους",
"Ε262":"αὐτοῦ ἐρυκακέειν ἐξ ἄντυγος ἡνία τείνας,",
"Ε263":"Αἰνείαο δ᾽ ἐπαΐξαι μεμνημένος ἵππων,",
"Ε264":"ἐκ δ᾽ ἐλάσαι Τρώων μετ᾽ ἐϋκνήμιδας Ἀχαιούς.",
"Ε265":"τῆς γάρ τοι γενεῆς ἧς Τρωΐ περ εὐρύοπα Ζεὺς",
"Ε266":"δῶχ᾽ υἷος ποινὴν Γανυμήδεος, οὕνεκ᾽ ἄριστοι",
"Ε267":"ἵππων ὅσσοι ἔασιν ὑπ᾽ ἠῶ τ᾽ ἠέλιόν τε,",
"Ε268":"τῆς γενεῆς ἔκλεψεν ἄναξ ἀνδρῶν Ἀγχίσης",
"Ε269":"λάθρῃ Λαομέδοντος ὑποσχὼν θήλεας ἵππους:",
"Ε270":"τῶν οἱ ἓξ ἐγένοντο ἐνὶ μεγάροισι γενέθλη.",
"Ε271":"τοὺς μὲν τέσσαρας αὐτὸς ἔχων ἀτίταλλ᾽ ἐπὶ φάτνῃ,",
"Ε272":"τὼ δὲ δύ᾽ Αἰνείᾳ δῶκεν μήστωρε φόβοιο.",
"Ε273":"εἰ τούτω κε λάβοιμεν, ἀροίμεθά κε κλέος ἐσθλόν.",
"Ε274":"ὣς οἳ μὲν τοιαῦτα πρὸς ἀλλήλους ἀγόρευον,",
"Ε275":"τὼ δὲ τάχ᾽ ἐγγύθεν ἦλθον ἐλαύνοντ᾽ ὠκέας ἵππους.",
"Ε276":"τὸν πρότερος προσέειπε Λυκάονος ἀγλαὸς υἱός:",
"Ε277":"καρτερόθυμε δαΐφρον ἀγαυοῦ Τυδέος υἱὲ",
"Ε278":"ἦ μάλα σ᾽ οὐ βέλος ὠκὺ δαμάσσατο πικρὸς ὀϊστός:",
"Ε279":"νῦν αὖτ᾽ ἐγχείῃ πειρήσομαι αἴ κε τύχωμι.",
"Ε280":"ἦ ῥα καὶ ἀμπεπαλὼν προΐει δολιχόσκιον ἔγχος",
"Ε281":"καὶ βάλε Τυδεΐδαο κατ᾽ ἀσπίδα: τῆς δὲ διὰ πρὸ",
"Ε282":"αἰχμὴ χαλκείη πταμένη θώρηκι πελάσθη:",
"Ε283":"τῷ δ᾽ ἐπὶ μακρὸν ἄϋσε Λυκάονος ἀγλαὸς υἱός:",
"Ε284":"βέβληαι κενεῶνα διαμπερές, οὐδέ σ᾽ ὀΐω",
"Ε285":"δηρὸν ἔτ᾽ ἀνσχήσεσθαι: ἐμοὶ δὲ μέγ᾽ εὖχος ἔδωκας.",
"Ε286":"τὸν δ᾽ οὐ ταρβήσας προσέφη κρατερὸς Διομήδης:",
"Ε287":"ἤμβροτες οὐδ᾽ ἔτυχες: ἀτὰρ οὐ μὲν σφῶΐ γ᾽ ὀΐω",
"Ε288":"πρίν γ᾽ ἀποπαύσεσθαι πρίν γ᾽ ἢ ἕτερόν γε πεσόντα",
"Ε289":"αἵματος ἆσαι Ἄρηα, ταλαύρινον πολεμιστήν.",
"Ε290":"ὣς φάμενος προέηκε: βέλος δ᾽ ἴθυνεν Ἀθήνη",
"Ε291":"ῥῖνα παρ᾽ ὀφθαλμόν, λευκοὺς δ᾽ ἐπέρησεν ὀδόντας.",
"Ε292":"τοῦ δ᾽ ἀπὸ μὲν γλῶσσαν πρυμνὴν τάμε χαλκὸς ἀτειρής,",
"Ε293":"αἰχμὴ δ᾽ ἐξελύθη παρὰ νείατον ἀνθερεῶνα:",
"Ε294":"ἤριπε δ᾽ ἐξ ὀχέων, ἀράβησε δὲ τεύχε᾽ ἐπ᾽ αὐτῷ",
"Ε295":"αἰόλα παμφανόωντα, παρέτρεσσαν δέ οἱ ἵπποι",
"Ε296":"ὠκύποδες: τοῦ δ᾽ αὖθι λύθη ψυχή τε μένος τε.",
"Ε297":"Αἰνείας δ᾽ ἀπόρουσε σὺν ἀσπίδι δουρί τε μακρῷ",
"Ε298":"δείσας μή πώς οἱ ἐρυσαίατο νεκρὸν Ἀχαιοί.",
"Ε299":"ἀμφὶ δ᾽ ἄρ᾽ αὐτῷ βαῖνε λέων ὣς ἀλκὶ πεποιθώς,",
"Ε300":"πρόσθε δέ οἱ δόρυ τ᾽ ἔσχε καὶ ἀσπίδα πάντοσ᾽ ἐΐσην,",
"Ε301":"τὸν κτάμεναι μεμαὼς ὅς τις τοῦ γ᾽ ἀντίος ἔλθοι",
"Ε302":"σμερδαλέα ἰάχων: ὃ δὲ χερμάδιον λάβε χειρὶ",
"Ε303":"Τυδεΐδης μέγα ἔργον ὃ οὐ δύο γ᾽ ἄνδρε φέροιεν,",
"Ε304":"οἷοι νῦν βροτοί εἰσ᾽: ὃ δέ μιν ῥέα πάλλε καὶ οἶος.",
"Ε305":"τῷ βάλεν Αἰνείαο κατ᾽ ἰσχίον ἔνθά τε μηρὸς",
"Ε306":"ἰσχίῳ ἐνστρέφεται, κοτύλην δέ τέ μιν καλέουσι:",
"Ε307":"θλάσσε δέ οἱ κοτύλην, πρὸς δ᾽ ἄμφω ῥῆξε τένοντε:",
"Ε308":"ὦσε δ᾽ ἀπὸ ῥινὸν τρηχὺς λίθος: αὐτὰρ ὅ γ᾽ ἥρως",
"Ε309":"ἔστη γνὺξ ἐριπὼν καὶ ἐρείσατο χειρὶ παχείῃ",
"Ε310":"γαίης: ἀμφὶ δὲ ὄσσε κελαινὴ νὺξ ἐκάλυψε.",
"Ε311":"καί νύ κεν ἔνθ᾽ ἀπόλοιτο ἄναξ ἀνδρῶν Αἰνείας,",
"Ε312":"εἰ μὴ ἄρ᾽ ὀξὺ νόησε Διὸς θυγάτηρ Ἀφροδίτη",
"Ε313":"μήτηρ, ἥ μιν ὑπ᾽ Ἀγχίσῃ τέκε βουκολέοντι:",
"Ε314":"ἀμφὶ δ᾽ ἑὸν φίλον υἱὸν ἐχεύατο πήχεε λευκώ,",
"Ε315":"πρόσθε δέ οἱ πέπλοιο φαεινοῦ πτύγμα κάλυψεν",
"Ε316":"ἕρκος ἔμεν βελέων, μή τις Δαναῶν ταχυπώλων",
"Ε317":"χαλκὸν ἐνὶ στήθεσσι βαλὼν ἐκ θυμὸν ἕλοιτο.",
"Ε318":"ἣ μὲν ἑὸν φίλον υἱὸν ὑπεξέφερεν πολέμοιο:",
"Ε319":"οὐδ᾽ υἱὸς Καπανῆος ἐλήθετο συνθεσιάων",
"Ε320":"τάων ἃς ἐπέτελλε βοὴν ἀγαθὸς Διομήδης,",
"Ε321":"ἀλλ᾽ ὅ γε τοὺς μὲν ἑοὺς ἠρύκακε μώνυχας ἵππους",
"Ε322":"νόσφιν ἀπὸ φλοίσβου ἐξ ἄντυγος ἡνία τείνας,",
"Ε323":"Αἰνείαο δ᾽ ἐπαΐξας καλλίτριχας ἵππους",
"Ε324":"ἐξέλασε Τρώων μετ᾽ ἐϋκνήμιδας Ἀχαιούς.",
"Ε325":"δῶκε δὲ Δηϊπύλῳ ἑτάρῳ φίλῳ, ὃν περὶ πάσης",
"Ε326":"τῖεν ὁμηλικίης ὅτι οἱ φρεσὶν ἄρτια ᾔδη,",
"Ε327":"νηυσὶν ἔπι γλαφυρῇσιν ἐλαυνέμεν: αὐτὰρ ὅ γ᾽ ἥρως",
"Ε328":"ὧν ἵππων ἐπιβὰς ἔλαβ᾽ ἡνία σιγαλόεντα,",
"Ε329":"αἶψα δὲ Τυδεΐδην μέθεπε κρατερώνυχας ἵππους",
"Ε330":"ἐμμεμαώς: ὃ δὲ Κύπριν ἐπῴχετο νηλέϊ χαλκῷ",
"Ε331":"γιγνώσκων ὅ τ᾽ ἄναλκις ἔην θεός, οὐδὲ θεάων",
"Ε332":"τάων αἵ τ᾽ ἀνδρῶν πόλεμον κάτα κοιρανέουσιν,",
"Ε333":"οὔτ᾽ ἄρ᾽ Ἀθηναίη οὔτε πτολίπορθος Ἐνυώ.",
"Ε334":"ἀλλ᾽ ὅτε δή ῥ᾽ ἐκίχανε πολὺν καθ᾽ ὅμιλον ὀπάζων,",
"Ε335":"ἔνθ᾽ ἐπορεξάμενος μεγαθύμου Τυδέος υἱὸς",
"Ε336":"ἄκρην οὔτασε χεῖρα μετάλμενος ὀξέϊ δουρὶ",
"Ε337":"ἀβληχρήν: εἶθαρ δὲ δόρυ χροὸς ἀντετόρησεν",
"Ε338":"ἀμβροσίου διὰ πέπλου, ὅν οἱ Χάριτες κάμον αὐταί,",
"Ε339":"πρυμνὸν ὕπερ θέναρος: ῥέε δ᾽ ἄμβροτον αἷμα θεοῖο",
"Ε340":"ἰχώρ, οἷός πέρ τε ῥέει μακάρεσσι θεοῖσιν:",
"Ε341":"οὐ γὰρ σῖτον ἔδουσ᾽, οὐ πίνουσ᾽ αἴθοπα οἶνον,",
"Ε342":"τοὔνεκ᾽ ἀναίμονές εἰσι καὶ ἀθάνατοι καλέονται.",
"Ε343":"ἣ δὲ μέγα ἰάχουσα ἀπὸ ἕο κάββαλεν υἱόν:",
"Ε344":"καὶ τὸν μὲν μετὰ χερσὶν ἐρύσατο Φοῖβος Ἀπόλλων",
"Ε345":"κυανέῃ νεφέλῃ, μή τις Δαναῶν ταχυπώλων",
"Ε346":"χαλκὸν ἐνὶ στήθεσσι βαλὼν ἐκ θυμὸν ἕλοιτο:",
"Ε347":"τῇ δ᾽ ἐπὶ μακρὸν ἄϋσε βοὴν ἀγαθὸς Διομήδης:",
"Ε348":"εἶκε Διὸς θύγατερ πολέμου καὶ δηϊοτῆτος:",
"Ε349":"ἦ οὐχ ἅλις ὅττι γυναῖκας ἀνάλκιδας ἠπεροπεύεις;",
"Ε350":"εἰ δὲ σύ γ᾽ ἐς πόλεμον πωλήσεαι, ἦ τέ σ᾽ ὀΐω",
"Ε351":"ῥιγήσειν πόλεμόν γε καὶ εἴ χ᾽ ἑτέρωθι πύθηαι.",
"Ε352":"ὣς ἔφαθ᾽, ἣ δ᾽ ἀλύουσ᾽ ἀπεβήσετο, τείρετο δ᾽ αἰνῶς:",
"Ε353":"τὴν μὲν ἄρ᾽ Ἶρις ἑλοῦσα ποδήνεμος ἔξαγ᾽ ὁμίλου",
"Ε354":"ἀχθομένην ὀδύνῃσι, μελαίνετο δὲ χρόα καλόν.",
"Ε355":"εὗρεν ἔπειτα μάχης ἐπ᾽ ἀριστερὰ θοῦρον Ἄρηα",
"Ε356":"ἥμενον: ἠέρι δ᾽ ἔγχος ἐκέκλιτο καὶ ταχέ᾽ ἵππω:",
"Ε357":"ἣ δὲ γνὺξ ἐριποῦσα κασιγνήτοιο φίλοιο",
"Ε358":"πολλὰ λισσομένη χρυσάμπυκας ᾔτεεν ἵππους:",
"Ε359":"φίλε κασίγνητε κόμισαί τέ με δός τέ μοι ἵππους,",
"Ε360":"ὄφρ᾽ ἐς Ὄλυμπον ἵκωμαι ἵν᾽ ἀθανάτων ἕδος ἐστί.",
"Ε361":"λίην ἄχθομαι ἕλκος ὅ με βροτὸς οὔτασεν ἀνὴρ",
"Ε362":"Τυδεΐδης, ὃς νῦν γε καὶ ἂν Διὶ πατρὶ μάχοιτο.",
"Ε363":"ὣς φάτο, τῇ δ᾽ ἄρ᾽ Ἄρης δῶκε χρυσάμπυκας ἵππους:",
"Ε364":"ἣ δ᾽ ἐς δίφρον ἔβαινεν ἀκηχεμένη φίλον ἦτορ,",
"Ε365":"πὰρ δέ οἱ Ἶρις ἔβαινε καὶ ἡνία λάζετο χερσί,",
"Ε366":"μάστιξεν δ᾽ ἐλάαν, τὼ δ᾽ οὐκ ἀέκοντε πετέσθην.",
"Ε367":"αἶψα δ᾽ ἔπειθ᾽ ἵκοντο θεῶν ἕδος αἰπὺν Ὄλυμπον:",
"Ε368":"ἔνθ᾽ ἵππους ἔστησε ποδήνεμος ὠκέα Ἶρις",
"Ε369":"λύσασ᾽ ἐξ ὀχέων, παρὰ δ᾽ ἀμβρόσιον βάλεν εἶδαρ:",
"Ε370":"ἣ δ᾽ ἐν γούνασι πῖπτε Διώνης δῖ᾽ Ἀφροδίτη",
"Ε371":"μητρὸς ἑῆς: ἣ δ᾽ ἀγκὰς ἐλάζετο θυγατέρα ἥν,",
"Ε372":"χειρί τέ μιν κατέρεξεν ἔπος τ᾽ ἔφατ᾽ ἐκ τ᾽ ὀνόμαζε:",
"Ε373":"τίς νύ σε τοιάδ᾽ ἔρεξε φίλον τέκος Οὐρανιώνων",
"Ε374":"μαψιδίως, ὡς εἴ τι κακὸν ῥέζουσαν ἐνωπῇ;",
"Ε375":"τὴν δ᾽ ἠμείβετ᾽ ἔπειτα φιλομμειδὴς Ἀφροδίτη:",
"Ε376":"οὖτά με Τυδέος υἱὸς ὑπέρθυμος Διομήδης,",
"Ε377":"οὕνεκ᾽ ἐγὼ φίλον υἱὸν ὑπεξέφερον πολέμοιο",
"Ε378":"Αἰνείαν, ὃς ἐμοὶ πάντων πολὺ φίλτατός ἐστιν.",
"Ε379":"οὐ γὰρ ἔτι Τρώων καὶ Ἀχαιῶν φύλοπις αἰνή,",
"Ε380":"ἀλλ᾽ ἤδη Δαναοί γε καὶ ἀθανάτοισι μάχονται.",
"Ε381":"τὴν δ᾽ ἠμείβετ᾽ ἔπειτα Διώνη, δῖα θεάων:",
"Ε382":"τέτλαθι τέκνον ἐμόν, καὶ ἀνάσχεο κηδομένη περ:",
"Ε383":"πολλοὶ γὰρ δὴ τλῆμεν Ὀλύμπια δώματ᾽ ἔχοντες",
"Ε384":"ἐξ ἀνδρῶν χαλέπ᾽ ἄλγε᾽ ἐπ᾽ ἀλλήλοισι τιθέντες.",
"Ε385":"τλῆ μὲν Ἄρης ὅτε μιν Ὦτος κρατερός τ᾽ Ἐφιάλτης",
"Ε386":"παῖδες Ἀλωῆος, δῆσαν κρατερῷ ἐνὶ δεσμῷ:",
"Ε387":"χαλκέῳ δ᾽ ἐν κεράμῳ δέδετο τρισκαίδεκα μῆνας:",
"Ε388":"καί νύ κεν ἔνθ᾽ ἀπόλοιτο Ἄρης ἆτος πολέμοιο,",
"Ε389":"εἰ μὴ μητρυιὴ περικαλλὴς Ἠερίβοια",
"Ε390":"Ἑρμέᾳ ἐξήγγειλεν: ὃ δ᾽ ἐξέκλεψεν Ἄρηα",
"Ε391":"ἤδη τειρόμενον, χαλεπὸς δέ ἑ δεσμὸς ἐδάμνα.",
"Ε392":"τλῆ δ᾽ Ἥρη, ὅτε μιν κρατερὸς πάϊς Ἀμφιτρύωνος",
"Ε393":"δεξιτερὸν κατὰ μαζὸν ὀϊστῷ τριγλώχινι",
"Ε394":"βεβλήκει: τότε καί μιν ἀνήκεστον λάβεν ἄλγος.",
"Ε395":"τλῆ δ᾽ Ἀΐδης ἐν τοῖσι πελώριος ὠκὺν ὀϊστόν,",
"Ε396":"εὖτέ μιν ωὐτὸς ἀνὴρ υἱὸς Διὸς αἰγιόχοιο",
"Ε397":"ἐν Πύλῳ ἐν νεκύεσσι βαλὼν ὀδύνῃσιν ἔδωκεν:",
"Ε398":"αὐτὰρ ὃ βῆ πρὸς δῶμα Διὸς καὶ μακρὸν Ὄλυμπον",
"Ε399":"κῆρ ἀχέων ὀδύνῃσι πεπαρμένος: αὐτὰρ ὀϊστὸς",
"Ε400":"ὤμῳ ἔνι στιβαρῷ ἠλήλατο, κῆδε δὲ θυμόν.",
"Ε401":"τῷ δ᾽ ἐπὶ Παιήων ὀδυνήφατα φάρμακα πάσσων",
"Ε402":"ἠκέσατ᾽: οὐ μὲν γάρ τι καταθνητός γε τέτυκτο.",
"Ε403":"σχέτλιος ὀβριμοεργὸς ὃς οὐκ ὄθετ᾽ αἴσυλα ῥέζων,",
"Ε404":"ὃς τόξοισιν ἔκηδε θεοὺς οἳ Ὄλυμπον ἔχουσι.",
"Ε405":"σοὶ δ᾽ ἐπὶ τοῦτον ἀνῆκε θεὰ γλαυκῶπις Ἀθήνη:",
"Ε406":"νήπιος, οὐδὲ τὸ οἶδε κατὰ φρένα Τυδέος υἱὸς",
"Ε407":"ὅττι μάλ᾽ οὐ δηναιὸς ὃς ἀθανάτοισι μάχηται,",
"Ε408":"οὐδέ τί μιν παῖδες ποτὶ γούνασι παππάζουσιν",
"Ε409":"ἐλθόντ᾽ ἐκ πολέμοιο καὶ αἰνῆς δηϊοτῆτος.",
"Ε410":"τὼ νῦν Τυδεΐδης, εἰ καὶ μάλα καρτερός ἐστι,",
"Ε411":"φραζέσθω μή τίς οἱ ἀμείνων σεῖο μάχηται,",
"Ε412":"μὴ δὴν Αἰγιάλεια περίφρων Ἀδρηστίνη",
"Ε413":"ἐξ ὕπνου γοόωσα φίλους οἰκῆας ἐγείρῃ",
"Ε414":"κουρίδιον ποθέουσα πόσιν τὸν ἄριστον Ἀχαιῶν",
"Ε415":"ἰφθίμη ἄλοχος Διομήδεος ἱπποδάμοιο.",
"Ε416":"ἦ ῥα καὶ ἀμφοτέρῃσιν ἀπ᾽ ἰχῶ χειρὸς ὀμόργνυ:",
"Ε417":"ἄλθετο χείρ, ὀδύναι δὲ κατηπιόωντο βαρεῖαι.",
"Ε418":"αἳ δ᾽ αὖτ᾽ εἰσορόωσαι Ἀθηναίη τε καὶ Ἥρη",
"Ε419":"κερτομίοις ἐπέεσσι Δία Κρονίδην ἐρέθιζον.",
"Ε420":"τοῖσι δὲ μύθων ἦρχε θεὰ γλαυκῶπις Ἀθήνη:",
"Ε421":"Ζεῦ πάτερ ἦ ῥά τί μοι κεχολώσεαι ὅττι κεν εἴπω;",
"Ε422":"ἦ μάλα δή τινα Κύπρις Ἀχαιϊάδων ἀνιεῖσα",
"Ε423":"Τρωσὶν ἅμα σπέσθαι, τοὺς νῦν ἔκπαγλα φίλησε,",
"Ε424":"τῶν τινα καρρέζουσα Ἀχαιϊάδων ἐϋπέπλων",
"Ε425":"πρὸς χρυσῇ περόνῃ καταμύξατο χεῖρα ἀραιήν.",
"Ε426":"ὣς φάτο, μείδησεν δὲ πατὴρ ἀνδρῶν τε θεῶν τε,",
"Ε427":"καί ῥα καλεσσάμενος προσέφη χρυσῆν Ἀφροδίτην:",
"Ε428":"οὔ τοι τέκνον ἐμὸν δέδοται πολεμήϊα ἔργα,",
"Ε429":"ἀλλὰ σύ γ᾽ ἱμερόεντα μετέρχεο ἔργα γάμοιο,",
"Ε430":"ταῦτα δ᾽ Ἄρηϊ θοῷ καὶ Ἀθήνῃ πάντα μελήσει.",
"Ε431":"ὣς οἳ μὲν τοιαῦτα πρὸς ἀλλήλους ἀγόρευον,",
"Ε432":"Αἰνείᾳ δ᾽ ἐπόρουσε βοὴν ἀγαθὸς Διομήδης,",
"Ε433":"γιγνώσκων ὅ οἱ αὐτὸς ὑπείρεχε χεῖρας Ἀπόλλων:",
"Ε434":"ἀλλ᾽ ὅ γ᾽ ἄρ᾽ οὐδὲ θεὸν μέγαν ἅζετο, ἵετο δ᾽ αἰεὶ",
"Ε435":"Αἰνείαν κτεῖναι καὶ ἀπὸ κλυτὰ τεύχεα δῦσαι.",
"Ε436":"τρὶς μὲν ἔπειτ᾽ ἐπόρουσε κατακτάμεναι μενεαίνων,",
"Ε437":"τρὶς δέ οἱ ἐστυφέλιξε φαεινὴν ἀσπίδ᾽ Ἀπόλλων:",
"Ε438":"ἀλλ᾽ ὅτε δὴ τὸ τέταρτον ἐπέσσυτο δαίμονι ἶσος,",
"Ε439":"δεινὰ δ᾽ ὁμοκλήσας προσέφη ἑκάεργος Ἀπόλλων:",
"Ε440":"φράζεο Τυδεΐδη καὶ χάζεο, μηδὲ θεοῖσιν",
"Ε441":"ἶσ᾽ ἔθελε φρονέειν, ἐπεὶ οὔ ποτε φῦλον ὁμοῖον",
"Ε442":"ἀθανάτων τε θεῶν χαμαὶ ἐρχομένων τ᾽ ἀνθρώπων.",
"Ε443":"ὣς φάτο, Τυδεΐδης δ᾽ ἀνεχάζετο τυτθὸν ὀπίσσω",
"Ε444":"μῆνιν ἀλευάμενος ἑκατηβόλου Ἀπόλλωνος.",
"Ε445":"Αἰνείαν δ᾽ ἀπάτερθεν ὁμίλου θῆκεν Ἀπόλλων",
"Ε446":"Περγάμῳ εἰν ἱερῇ, ὅθι οἱ νηός γε τέτυκτο.",
"Ε447":"ἤτοι τὸν Λητώ τε καὶ Ἄρτεμις ἰοχέαιρα",
"Ε448":"ἐν μεγάλῳ ἀδύτῳ ἀκέοντό τε κύδαινόν τε:",
"Ε449":"αὐτὰρ ὃ εἴδωλον τεῦξ᾽ ἀργυρότοξος Ἀπόλλων",
"Ε450":"αὐτῷ τ᾽ Αἰνείᾳ ἴκελον καὶ τεύχεσι τοῖον,",
"Ε451":"ἀμφὶ δ᾽ ἄρ᾽ εἰδώλῳ Τρῶες καὶ δῖοι Ἀχαιοὶ",
"Ε452":"δῄουν ἀλλήλων ἀμφὶ στήθεσσι βοείας",
"Ε453":"ἀσπίδας εὐκύκλους λαισήϊά τε πτερόεντα.",
"Ε454":"δὴ τότε θοῦρον Ἄρηα προσηύδα Φοῖβος Ἀπόλλων:",
"Ε455":"Ἆρες Ἄρες βροτολοιγὲ μιαιφόνε τειχεσιπλῆτα,",
"Ε456":"οὐκ ἂν δὴ τόνδ᾽ ἄνδρα μάχης ἐρύσαιο μετελθὼν",
"Ε457":"Τυδεΐδην, ὃς νῦν γε καὶ ἂν Διὶ πατρὶ μάχοιτο;",
"Ε458":"Κύπριδα μὲν πρῶτα σχεδὸν οὔτασε χεῖρ᾽ ἐπὶ καρπῷ,",
"Ε459":"αὐτὰρ ἔπειτ᾽ αὐτῷ μοι ἐπέσσυτο δαίμονι ἶσος.",
"Ε460":"ὣς εἰπὼν αὐτὸς μὲν ἐφέζετο Περγάμῳ ἄκρῃ,",
"Ε461":"Τρῳὰς δὲ στίχας οὖλος Ἄρης ὄτρυνε μετελθὼν",
"Ε462":"εἰδόμενος Ἀκάμαντι θοῷ ἡγήτορι Θρῃκῶν:",
"Ε463":"υἱάσι δὲ Πριάμοιο διοτρεφέεσσι κέλευεν:",
"Ε464":"ὦ υἱεῖς Πριάμοιο διοτρεφέος βασιλῆος",
"Ε465":"ἐς τί ἔτι κτείνεσθαι ἐάσετε λαὸν Ἀχαιοῖς;",
"Ε466":"ἦ εἰς ὅ κεν ἀμφὶ πύλῃς εὖ ποιητῇσι μάχωνται;",
"Ε467":"κεῖται ἀνὴρ ὃν ἶσον ἐτίομεν Ἕκτορι δίῳ",
"Ε468":"Αἰνείας υἱὸς μεγαλήτορος Ἀγχίσαο:",
"Ε469":"ἀλλ᾽ ἄγετ᾽ ἐκ φλοίσβοιο σαώσομεν ἐσθλὸν ἑταῖρον.",
"Ε470":"ὣς εἰπὼν ὄτρυνε μένος καὶ θυμὸν ἑκάστου.",
"Ε471":"ἔνθ᾽ αὖ Σαρπηδὼν μάλα νείκεσεν Ἕκτορα δῖον:",
"Ε472":"Ἕκτορ πῇ δή τοι μένος οἴχεται ὃ πρὶν ἔχεσκες;",
"Ε473":"φῆς που ἄτερ λαῶν πόλιν ἑξέμεν ἠδ᾽ ἐπικούρων",
"Ε474":"οἶος σὺν γαμβροῖσι κασιγνήτοισί τε σοῖσι.",
"Ε475":"τῶν νῦν οὔ τιν᾽ ἐγὼ ἰδέειν δύναμ᾽ οὐδὲ νοῆσαι,",
"Ε476":"ἀλλὰ καταπτώσσουσι κύνες ὣς ἀμφὶ λέοντα:",
"Ε477":"ἡμεῖς δὲ μαχόμεσθ᾽ οἵ πέρ τ᾽ ἐπίκουροι ἔνειμεν.",
"Ε478":"καὶ γὰρ ἐγὼν ἐπίκουρος ἐὼν μάλα τηλόθεν ἥκω:",
"Ε479":"τηλοῦ γὰρ Λυκίη Ξάνθῳ ἔπι δινήεντι,",
"Ε480":"ἔνθ᾽ ἄλοχόν τε φίλην ἔλιπον καὶ νήπιον υἱόν,",
"Ε481":"κὰδ δὲ κτήματα πολλά, τὰ ἔλδεται ὅς κ᾽ ἐπιδευής.",
"Ε482":"ἀλλὰ καὶ ὧς Λυκίους ὀτρύνω καὶ μέμον᾽ αὐτὸς",
"Ε483":"ἀνδρὶ μαχήσασθαι: ἀτὰρ οὔ τί μοι ἐνθάδε τοῖον",
"Ε484":"οἷόν κ᾽ ἠὲ φέροιεν Ἀχαιοὶ ἤ κεν ἄγοιεν:",
"Ε485":"τύνη δ᾽ ἕστηκας, ἀτὰρ οὐδ᾽ ἄλλοισι κελεύεις",
"Ε486":"λαοῖσιν μενέμεν καὶ ἀμυνέμεναι ὤρεσσι.",
"Ε487":"μή πως ὡς ἀψῖσι λίνου ἁλόντε πανάγρου",
"Ε488":"ἀνδράσι δυσμενέεσσιν ἕλωρ καὶ κύρμα γένησθε:",
"Ε489":"οἳ δὲ τάχ᾽ ἐκπέρσουσ᾽ εὖ ναιομένην πόλιν ὑμήν.",
"Ε490":"σοὶ δὲ χρὴ τάδε πάντα μέλειν νύκτάς τε καὶ ἦμαρ",
"Ε491":"ἀρχοὺς λισσομένῳ τηλεκλειτῶν ἐπικούρων",
"Ε492":"νωλεμέως ἐχέμεν, κρατερὴν δ᾽ ἀποθέσθαι ἐνιπήν.",
"Ε493":"ὣς φάτο Σαρπηδών, δάκε δὲ φρένας Ἕκτορι μῦθος:",
"Ε494":"αὐτίκα δ᾽ ἐξ ὀχέων σὺν τεύχεσιν ἆλτο χαμᾶζε,",
"Ε495":"πάλλων δ᾽ ὀξέα δοῦρα κατὰ στρατὸν ᾤχετο πάντῃ",
"Ε496":"ὀτρύνων μαχέσασθαι, ἔγειρε δὲ φύλοπιν αἰνήν.",
"Ε497":"οἳ δ᾽ ἐλελίχθησαν καὶ ἐναντίοι ἔσταν Ἀχαιῶν:",
"Ε498":"Ἀργεῖοι δ᾽ ὑπέμειναν ἀολλέες οὐδὲ φόβηθεν.",
"Ε499":"ὡς δ᾽ ἄνεμος ἄχνας φορέει ἱερὰς κατ᾽ ἀλωὰς",
"Ε500":"ἀνδρῶν λικμώντων, ὅτε τε ξανθὴ Δημήτηρ",
"Ε501":"κρίνῃ ἐπειγομένων ἀνέμων καρπόν τε καὶ ἄχνας,",
"Ε502":"αἳ δ᾽ ὑπολευκαίνονται ἀχυρμιαί: ὣς τότ᾽ Ἀχαιοὶ",
"Ε503":"λευκοὶ ὕπερθε γένοντο κονισάλῳ, ὅν ῥα δι᾽ αὐτῶν",
"Ε504":"οὐρανὸν ἐς πολύχαλκον ἐπέπληγον πόδες ἵππων",
"Ε505":"ἂψ ἐπιμισγομένων: ὑπὸ δ᾽ ἔστρεφον ἡνιοχῆες.",
"Ε506":"οἳ δὲ μένος χειρῶν ἰθὺς φέρον: ἀμφὶ δὲ νύκτα",
"Ε507":"θοῦρος Ἄρης ἐκάλυψε μάχῃ Τρώεσσιν ἀρήγων",
"Ε508":"πάντοσ᾽ ἐποιχόμενος: τοῦ δ᾽ ἐκραίαινεν ἐφετμὰς",
"Ε509":"Φοίβου Ἀπόλλωνος χρυσαόρου, ὅς μιν ἀνώγει",
"Ε510":"Τρωσὶν θυμὸν ἐγεῖραι, ἐπεὶ ἴδε Παλλάδ᾽ Ἀθήνην",
"Ε511":"οἰχομένην: ἣ γάρ ῥα πέλεν Δαναοῖσιν ἀρηγών.",
"Ε512":"αὐτὸς δ᾽ Αἰνείαν μάλα πίονος ἐξ ἀδύτοιο",
"Ε513":"ἧκε, καὶ ἐν στήθεσσι μένος βάλε ποιμένι λαῶν.",
"Ε514":"Αἰνείας δ᾽ ἑτάροισι μεθίστατο: τοὶ δὲ χάρησαν,",
"Ε515":"ὡς εἶδον ζωόν τε καὶ ἀρτεμέα προσιόντα",
"Ε516":"καὶ μένος ἐσθλὸν ἔχοντα: μετάλλησάν γε μὲν οὔ τι.",
"Ε517":"οὐ γὰρ ἔα πόνος ἄλλος, ὃν ἀργυρότοξος ἔγειρεν",
"Ε518":"Ἄρης τε βροτολοιγὸς Ἔρις τ᾽ ἄμοτον μεμαυῖα.",
"Ε519":"τοὺς δ᾽ Αἴαντε δύω καὶ Ὀδυσσεὺς καὶ Διομήδης",
"Ε520":"ὄτρυνον Δαναοὺς πολεμιζέμεν: οἳ δὲ καὶ αὐτοὶ",
"Ε521":"οὔτε βίας Τρώων ὑπεδείδισαν οὔτε ἰωκάς,",
"Ε522":"ἀλλ᾽ ἔμενον νεφέλῃσιν ἐοικότες ἅς τε Κρονίων",
"Ε523":"νηνεμίης ἔστησεν ἐπ᾽ ἀκροπόλοισιν ὄρεσσιν",
"Ε524":"ἀτρέμας, ὄφρ᾽ εὕδῃσι μένος Βορέαο καὶ ἄλλων",
"Ε525":"ζαχρειῶν ἀνέμων, οἵ τε νέφεα σκιόεντα",
"Ε526":"πνοιῇσιν λιγυρῇσι διασκιδνᾶσιν ἀέντες:",
"Ε527":"ὣς Δαναοὶ Τρῶας μένον ἔμπεδον οὐδὲ φέβοντο.",
"Ε528":"Ἀτρεΐδης δ᾽ ἀν᾽ ὅμιλον ἐφοίτα πολλὰ κελεύων:",
"Ε529":"ὦ φίλοι ἀνέρες ἔστε καὶ ἄλκιμον ἦτορ ἕλεσθε,",
"Ε530":"ἀλλήλους τ᾽ αἰδεῖσθε κατὰ κρατερὰς ὑσμίνας:",
"Ε531":"αἰδομένων ἀνδρῶν πλέονες σόοι ἠὲ πέφανται:",
"Ε532":"φευγόντων δ᾽ οὔτ᾽ ἂρ κλέος ὄρνυται οὔτε τις ἀλκή.",
"Ε533":"ἦ καὶ ἀκόντισε δουρὶ θοῶς, βάλε δὲ πρόμον ἄνδρα",
"Ε534":"Αἰνείω ἕταρον μεγαθύμου Δηϊκόωντα",
"Ε535":"Περγασίδην, ὃν Τρῶες ὁμῶς Πριάμοιο τέκεσσι",
"Ε536":"τῖον, ἐπεὶ θοὸς ἔσκε μετὰ πρώτοισι μάχεσθαι.",
"Ε537":"τόν ῥα κατ᾽ ἀσπίδα δουρὶ βάλε κρείων Ἀγαμέμνων:",
"Ε538":"ἣ δ᾽ οὐκ ἔγχος ἔρυτο, διὰ πρὸ δὲ εἴσατο χαλκός,",
"Ε539":"νειαίρῃ δ᾽ ἐν γαστρὶ διὰ ζωστῆρος ἔλασσε:",
"Ε540":"δούπησεν δὲ πεσών, ἀράβησε δὲ τεύχε᾽ ἐπ᾽ αὐτῷ.",
"Ε541":"ἔνθ᾽ αὖτ᾽ Αἰνείας Δαναῶν ἕλεν ἄνδρας ἀρίστους",
"Ε542":"υἷε Διοκλῆος Κρήθωνά τε Ὀρσίλοχόν τε,",
"Ε543":"τῶν ῥα πατὴρ μὲν ἔναιεν ἐϋκτιμένῃ ἐνὶ Φηρῇ",
"Ε544":"ἀφνειὸς βιότοιο, γένος δ᾽ ἦν ἐκ ποταμοῖο",
"Ε545":"Ἀλφειοῦ, ὅς τ᾽ εὐρὺ ῥέει Πυλίων διὰ γαίης,",
"Ε546":"ὃς τέκετ᾽ Ὀρτίλοχον πολέεσσ᾽ ἄνδρεσσιν ἄνακτα:",
"Ε547":"Ὀρτίλοχος δ᾽ ἄρ᾽ ἔτικτε Διοκλῆα μεγάθυμον,",
"Ε548":"ἐκ δὲ Διοκλῆος διδυμάονε παῖδε γενέσθην,",
"Ε549":"Κρήθων Ὀρσίλοχός τε μάχης εὖ εἰδότε πάσης.",
"Ε550":"τὼ μὲν ἄρ᾽ ἡβήσαντε μελαινάων ἐπὶ νηῶν",
"Ε551":"Ἴλιον εἰς εὔπωλον ἅμ᾽ Ἀργείοισιν ἑπέσθην,",
"Ε552":"τιμὴν Ἀτρεΐδῃς Ἀγαμέμνονι καὶ Μενελάῳ",
"Ε553":"ἀρνυμένω: τὼ δ᾽ αὖθι τέλος θανάτοιο κάλυψεν.",
"Ε554":"οἵω τώ γε λέοντε δύω ὄρεος κορυφῇσιν",
"Ε555":"ἐτραφέτην ὑπὸ μητρὶ βαθείης τάρφεσιν ὕλης:",
"Ε556":"τὼ μὲν ἄρ᾽ ἁρπάζοντε βόας καὶ ἴφια μῆλα",
"Ε557":"σταθμοὺς ἀνθρώπων κεραΐζετον, ὄφρα καὶ αὐτὼ",
"Ε558":"ἀνδρῶν ἐν παλάμῃσι κατέκταθεν ὀξέϊ χαλκῷ:",
"Ε559":"τοίω τὼ χείρεσσιν ὑπ᾽ Αἰνείαο δαμέντε",
"Ε560":"καππεσέτην, ἐλάτῃσιν ἐοικότες ὑψηλῇσι.",
"Ε561":"τὼ δὲ πεσόντ᾽ ἐλέησεν ἀρηΐφιλος Μενέλαος,",
"Ε562":"βῆ δὲ διὰ προμάχων κεκορυθμένος αἴθοπι χαλκῷ",
"Ε563":"σείων ἐγχείην: τοῦ δ᾽ ὄτρυνεν μένος Ἄρης,",
"Ε564":"τὰ φρονέων ἵνα χερσὶν ὑπ᾽ Αἰνείαο δαμείη.",
"Ε565":"τὸν δ᾽ ἴδεν Ἀντίλοχος μεγαθύμου Νέστορος υἱός,",
"Ε566":"βῆ δὲ διὰ προμάχων: περὶ γὰρ δίε ποιμένι λαῶν",
"Ε567":"μή τι πάθοι, μέγα δέ σφας ἀποσφήλειε πόνοιο.",
"Ε568":"τὼ μὲν δὴ χεῖράς τε καὶ ἔγχεα ὀξυόεντα",
"Ε569":"ἀντίον ἀλλήλων ἐχέτην μεμαῶτε μάχεσθαι:",
"Ε570":"Ἀντίλοχος δὲ μάλ᾽ ἄγχι παρίστατο ποιμένι λαῶν.",
"Ε571":"Αἰνείας δ᾽ οὐ μεῖνε θοός περ ἐὼν πολεμιστὴς",
"Ε572":"ὡς εἶδεν δύο φῶτε παρ᾽ ἀλλήλοισι μένοντε.",
"Ε573":"οἳ δ᾽ ἐπεὶ οὖν νεκροὺς ἔρυσαν μετὰ λαὸν Ἀχαιῶν,",
"Ε574":"τὼ μὲν ἄρα δειλὼ βαλέτην ἐν χερσὶν ἑταίρων,",
"Ε575":"αὐτὼ δὲ στρεφθέντε μετὰ πρώτοισι μαχέσθην.",
"Ε576":"ἔνθα Πυλαιμένεα ἑλέτην ἀτάλαντον Ἄρηϊ",
"Ε577":"ἀρχὸν Παφλαγόνων μεγαθύμων ἀσπιστάων.",
"Ε578":"τὸν μὲν ἄρ᾽ Ἀτρεΐδης δουρικλειτὸς Μενέλαος",
"Ε579":"ἑσταότ᾽ ἔγχεϊ νύξε κατὰ κληῗδα τυχήσας:",
"Ε580":"Ἀντίλοχος δὲ Μύδωνα βάλ᾽ ἡνίοχον θεράποντα",
"Ε581":"ἐσθλὸν Ἀτυμνιάδην: ὃ δ᾽ ὑπέστρεφε μώνυχας ἵππους:",
"Ε582":"χερμαδίῳ ἀγκῶνα τυχὼν μέσον: ἐκ δ᾽ ἄρα χειρῶν",
"Ε583":"ἡνία λεύκ᾽ ἐλέφαντι χαμαὶ πέσον ἐν κονίῃσιν.",
"Ε584":"Ἀντίλοχος δ᾽ ἄρ᾽ ἐπαΐξας ξίφει ἤλασε κόρσην:",
"Ε585":"αὐτὰρ ὅ γ᾽ ἀσθμαίνων εὐεργέος ἔκπεσε δίφρου",
"Ε586":"κύμβαχος ἐν κονίῃσιν ἐπὶ βρεχμόν τε καὶ ὤμους.",
"Ε587":"δηθὰ μάλ᾽ ἑστήκει: τύχε γάρ ῥ᾽ ἀμάθοιο βαθείης:",
"Ε588":"ὄφρ᾽ ἵππω πλήξαντε χαμαὶ βάλον ἐν κονίῃσι:",
"Ε589":"τοὺς ἵμασ᾽ Ἀντίλοχος, μετὰ δὲ στρατὸν ἤλασ᾽ Ἀχαιῶν.",
"Ε590":"τοὺς δ᾽ Ἕκτωρ ἐνόησε κατὰ στίχας, ὦρτο δ᾽ ἐπ᾽ αὐτοὺς",
"Ε591":"κεκλήγων: ἅμα δὲ Τρώων εἵποντο φάλαγγες",
"Ε592":"καρτεραί: ἦρχε δ᾽ ἄρα σφιν Ἄρης καὶ πότνι᾽ Ἐνυώ,",
"Ε593":"ἣ μὲν ἔχουσα Κυδοιμὸν ἀναιδέα δηϊοτῆτος,",
"Ε594":"Ἄρης δ᾽ ἐν παλάμῃσι πελώριον ἔγχος ἐνώμα,",
"Ε595":"φοίτα δ᾽ ἄλλοτε μὲν πρόσθ᾽ Ἕκτορος, ἄλλοτ᾽ ὄπισθε.",
"Ε596":"τὸν δὲ ἰδὼν ῥίγησε βοὴν ἀγαθὸς Διομήδης:",
"Ε597":"ὡς δ᾽ ὅτ᾽ ἀνὴρ ἀπάλαμνος ἰὼν πολέος πεδίοιο",
"Ε598":"στήῃ ἐπ᾽ ὠκυρόῳ ποταμῷ ἅλα δὲ προρέοντι",
"Ε599":"ἀφρῷ μορμύροντα ἰδών, ἀνά τ᾽ ἔδραμ᾽ ὀπίσσω,",
"Ε600":"ὣς τότε Τυδεΐδης ἀνεχάζετο, εἶπέ τε λαῷ:",
"Ε601":"ὦ φίλοι οἷον δὴ θαυμάζομεν Ἕκτορα δῖον",
"Ε602":"αἰχμητήν τ᾽ ἔμεναι καὶ θαρσαλέον πολεμιστήν:",
"Ε603":"τῷ δ᾽ αἰεὶ πάρα εἷς γε θεῶν, ὃς λοιγὸν ἀμύνει:",
"Ε604":"καὶ νῦν οἱ πάρα κεῖνος Ἄρης βροτῷ ἀνδρὶ ἐοικώς.",
"Ε605":"ἀλλὰ πρὸς Τρῶας τετραμμένοι αἰὲν ὀπίσσω",
"Ε606":"εἴκετε, μηδὲ θεοῖς μενεαινέμεν ἶφι μάχεσθαι.",
"Ε607":"ὣς ἄρ᾽ ἔφη, Τρῶες δὲ μάλα σχεδὸν ἤλυθον αὐτῶν.",
"Ε608":"ἔνθ᾽ Ἕκτωρ δύο φῶτε κατέκτανεν εἰδότε χάρμης",
"Ε609":"εἰν ἑνὶ δίφρῳ ἐόντε, Μενέσθην Ἀγχίαλόν τε.",
"Ε610":"τὼ δὲ πεσόντ᾽ ἐλέησε μέγας Τελαμώνιος Αἴας:",
"Ε611":"στῆ δὲ μάλ᾽ ἐγγὺς ἰών, καὶ ἀκόντισε δουρὶ φαεινῷ,",
"Ε612":"καὶ βάλεν Ἄμφιον Σελάγου υἱόν, ὅς ῥ᾽ ἐνὶ Παισῷ",
"Ε613":"ναῖε πολυκτήμων πολυλήϊος: ἀλλά ἑ μοῖρα",
"Ε614":"ἦγ᾽ ἐπικουρήσοντα μετὰ Πρίαμόν τε καὶ υἷας.",
"Ε615":"τόν ῥα κατὰ ζωστῆρα βάλεν Τελαμώνιος Αἴας,",
"Ε616":"νειαίρῃ δ᾽ ἐν γαστρὶ πάγη δολιχόσκιον ἔγχος,",
"Ε617":"δούπησεν δὲ πεσών: ὃ δ᾽ ἐπέδραμε φαίδιμος Αἴας",
"Ε618":"τεύχεα συλήσων: Τρῶες δ᾽ ἐπὶ δούρατ᾽ ἔχευαν",
"Ε619":"ὀξέα παμφανόωντα: σάκος δ᾽ ἀνεδέξατο πολλά.",
"Ε620":"αὐτὰρ ὃ λὰξ προσβὰς ἐκ νεκροῦ χάλκεον ἔγχος",
"Ε621":"ἐσπάσατ᾽: οὐδ᾽ ἄρ᾽ ἔτ᾽ ἄλλα δυνήσατο τεύχεα καλὰ",
"Ε622":"ὤμοιιν ἀφελέσθαι: ἐπείγετο γὰρ βελέεσσι.",
"Ε623":"δεῖσε δ᾽ ὅ γ᾽ ἀμφίβασιν κρατερὴν Τρώων ἀγερώχων,",
"Ε624":"οἳ πολλοί τε καὶ ἐσθλοὶ ἐφέστασαν ἔγχε᾽ ἔχοντες,",
"Ε625":"οἵ ἑ μέγαν περ ἐόντα καὶ ἴφθιμον καὶ ἀγαυὸν",
"Ε626":"ὦσαν ἀπὸ σφείων: ὃ δὲ χασσάμενος πελεμίχθη.",
"Ε627":"ὣς οἳ μὲν πονέοντο κατὰ κρατερὴν ὑσμίνην:",
"Ε628":"Τληπόλεμον δ᾽ Ἡρακλεΐδην ἠΰν τε μέγαν τε",
"Ε629":"ὦρσεν ἐπ᾽ ἀντιθέῳ Σαρπηδόνι μοῖρα κραταιή.",
"Ε630":"οἳ δ᾽ ὅτε δὴ σχεδὸν ἦσαν ἐπ᾽ ἀλλήλοισιν ἰόντες",
"Ε631":"υἱός θ᾽ υἱωνός τε Διὸς νεφεληγερέταο,",
"Ε632":"τὸν καὶ Τληπόλεμος πρότερος πρὸς μῦθον ἔειπε:",
"Ε633":"Σαρπῆδον Λυκίων βουληφόρε, τίς τοι ἀνάγκη",
"Ε634":"πτώσσειν ἐνθάδ᾽ ἐόντι μάχης ἀδαήμονι φωτί;",
"Ε635":"ψευδόμενοι δέ σέ φασι Διὸς γόνον αἰγιόχοιο",
"Ε636":"εἶναι, ἐπεὶ πολλὸν κείνων ἐπιδεύεαι ἀνδρῶν",
"Ε637":"οἳ Διὸς ἐξεγένοντο ἐπὶ προτέρων ἀνθρώπων:",
"Ε638":"ἀλλ᾽ οἷόν τινά φασι βίην Ἡρακληείην",
"Ε639":"εἶναι, ἐμὸν πατέρα θρασυμέμνονα θυμολέοντα:",
"Ε640":"ὅς ποτε δεῦρ᾽ ἐλθὼν ἕνεχ᾽ ἵππων Λαομέδοντος",
"Ε641":"ἓξ οἴῃς σὺν νηυσὶ καὶ ἀνδράσι παυροτέροισιν",
"Ε642":"Ἰλίου ἐξαλάπαξε πόλιν, χήρωσε δ᾽ ἀγυιάς:",
"Ε643":"σοὶ δὲ κακὸς μὲν θυμός, ἀποφθινύθουσι δὲ λαοί.",
"Ε644":"οὐδέ τί σε Τρώεσσιν ὀΐομαι ἄλκαρ ἔσεσθαι",
"Ε645":"ἐλθόντ᾽ ἐκ Λυκίης, οὐδ᾽ εἰ μάλα καρτερός ἐσσι,",
"Ε646":"ἀλλ᾽ ὑπ᾽ ἐμοὶ δμηθέντα πύλας Ἀΐδαο περήσειν.",
"Ε647":"τὸν δ᾽ αὖ Σαρπηδὼν Λυκίων ἀγὸς ἀντίον ηὔδα:",
"Ε648":"Τληπόλεμ᾽ ἤτοι κεῖνος ἀπώλεσεν Ἴλιον ἱρὴν",
"Ε649":"ἀνέρος ἀφραδίῃσιν ἀγαυοῦ Λαομέδοντος,",
"Ε650":"ὅς ῥά μιν εὖ ἕρξαντα κακῷ ἠνίπαπε μύθῳ,",
"Ε651":"οὐδ᾽ ἀπέδωχ᾽ ἵππους, ὧν εἵνεκα τηλόθεν ἦλθε.",
"Ε652":"σοὶ δ᾽ ἐγὼ ἐνθάδε φημὶ φόνον καὶ κῆρα μέλαιναν",
"Ε653":"ἐξ ἐμέθεν τεύξεσθαι, ἐμῷ δ᾽ ὑπὸ δουρὶ δαμέντα",
"Ε654":"εὖχος ἐμοὶ δώσειν, ψυχὴν δ᾽ Ἄϊδι κλυτοπώλῳ.",
"Ε655":"ὣς φάτο Σαρπηδών, ὃ δ᾽ ἀνέσχετο μείλινον ἔγχος",
"Ε656":"Τληπόλεμος: καὶ τῶν μὲν ἁμαρτῇ δούρατα μακρὰ",
"Ε657":"ἐκ χειρῶν ἤϊξαν: ὃ μὲν βάλεν αὐχένα μέσσον",
"Ε658":"Σαρπηδών, αἰχμὴ δὲ διαμπερὲς ἦλθ᾽ ἀλεγεινή:",
"Ε659":"τὸν δὲ κατ᾽ ὀφθαλμῶν ἐρεβεννὴ νὺξ ἐκάλυψε.",
"Ε660":"Τληπόλεμος δ᾽ ἄρα μηρὸν ἀριστερὸν ἔγχεϊ μακρῷ",
"Ε661":"βεβλήκειν, αἰχμὴ δὲ διέσσυτο μαιμώωσα",
"Ε662":"ὀστέω ἐγχριμφθεῖσα, πατὴρ δ᾽ ἔτι λοιγὸν ἄμυνεν.",
"Ε663":"οἳ μὲν ἄρ᾽ ἀντίθεον Σαρπηδόνα δῖοι ἑταῖροι",
"Ε664":"ἐξέφερον πολέμοιο: βάρυνε δέ μιν δόρυ μακρὸν",
"Ε665":"ἑλκόμενον: τὸ μὲν οὔ τις ἐπεφράσατ᾽ οὐδὲ νόησε",
"Ε666":"μηροῦ ἐξερύσαι δόρυ μείλινον ὄφρ᾽ ἐπιβαίη",
"Ε667":"σπευδόντων: τοῖον γὰρ ἔχον πόνον ἀμφιέποντες.",
"Ε668":"Τληπόλεμον δ᾽ ἑτέρωθεν ἐϋκνήμιδες Ἀχαιοὶ",
"Ε669":"ἐξέφερον πολέμοιο: νόησε δὲ δῖος Ὀδυσσεὺς",
"Ε670":"τλήμονα θυμὸν ἔχων, μαίμησε δέ οἱ φίλον ἦτορ:",
"Ε671":"μερμήριξε δ᾽ ἔπειτα κατὰ φρένα καὶ κατὰ θυμὸν",
"Ε672":"ἢ προτέρω Διὸς υἱὸν ἐριγδούποιο διώκοι,",
"Ε673":"ἦ ὅ γε τῶν πλεόνων Λυκίων ἀπὸ θυμὸν ἕλοιτο.",
"Ε674":"οὐδ᾽ ἄρ᾽ Ὀδυσσῆϊ μεγαλήτορι μόρσιμον ἦεν",
"Ε675":"ἴφθιμον Διὸς υἱὸν ἀποκτάμεν ὀξέϊ χαλκῷ:",
"Ε676":"τώ ῥα κατὰ πληθὺν Λυκίων τράπε θυμὸν Ἀθήνη.",
"Ε677":"ἔνθ᾽ ὅ γε Κοίρανον εἷλεν Ἀλάστορά τε Χρομίον τε",
"Ε678":"Ἄλκανδρόν θ᾽ Ἅλιόν τε Νοήμονά τε Πρύτανίν τε.",
"Ε679":"καί νύ κ᾽ ἔτι πλέονας Λυκίων κτάνε δῖος Ὀδυσσεὺς",
"Ε680":"εἰ μὴ ἄρ᾽ ὀξὺ νόησε μέγας κορυθαίολος Ἕκτωρ:",
"Ε681":"βῆ δὲ διὰ προμάχων κεκορυθμένος αἴθοπι χαλκῷ",
"Ε682":"δεῖμα φέρων Δαναοῖσι: χάρη δ᾽ ἄρα οἱ προσιόντι",
"Ε683":"Σαρπηδὼν Διὸς υἱός, ἔπος δ᾽ ὀλοφυδνὸν ἔειπε:",
"Ε684":"Πριαμίδη, μὴ δή με ἕλωρ Δαναοῖσιν ἐάσῃς",
"Ε685":"κεῖσθαι, ἀλλ᾽ ἐπάμυνον: ἔπειτά με καὶ λίποι αἰὼν",
"Ε686":"ἐν πόλει ὑμετέρῃ, ἐπεὶ οὐκ ἄρ᾽ ἔμελλον ἔγωγε",
"Ε687":"νοστήσας οἶκον δὲ φίλην ἐς πατρίδα γαῖαν",
"Ε688":"εὐφρανέειν ἄλοχόν τε φίλην καὶ νήπιον υἱόν.",
"Ε689":"ὣς φάτο, τὸν δ᾽ οὔ τι προσέφη κορυθαίολος Ἕκτωρ,",
"Ε690":"ἀλλὰ παρήϊξεν λελιημένος ὄφρα τάχιστα",
"Ε691":"ὤσαιτ᾽ Ἀργείους, πολέων δ᾽ ἀπὸ θυμὸν ἕλοιτο.",
"Ε692":"οἳ μὲν ἄρ᾽ ἀντίθεον Σαρπηδόνα δῖοι ἑταῖροι",
"Ε693":"εἷσαν ὑπ᾽ αἰγιόχοιο Διὸς περικαλλέϊ φηγῷ:",
"Ε694":"ἐκ δ᾽ ἄρα οἱ μηροῦ δόρυ μείλινον ὦσε θύραζε",
"Ε695":"ἴφθιμος Πελάγων, ὅς οἱ φίλος ἦεν ἑταῖρος.",
"Ε696":"τὸν δ᾽ ἔλιπε ψυχή, κατὰ δ᾽ ὀφθαλμῶν κέχυτ᾽ ἀχλύς:",
"Ε697":"αὖτις δ᾽ ἐμπνύνθη, περὶ δὲ πνοιὴ Βορέαο",
"Ε698":"ζώγρει ἐπιπνείουσα κακῶς κεκαφηότα θυμόν.",
"Ε699":"Ἀργεῖοι δ᾽ ὑπ᾽ Ἄρηϊ καὶ Ἕκτορι χαλκοκορυστῇ",
"Ε700":"οὔτε ποτὲ προτρέποντο μελαινάων ἐπὶ νηῶν",
"Ε701":"οὔτε ποτ᾽ ἀντεφέροντο μάχῃ, ἀλλ᾽ αἰὲν ὀπίσσω",
"Ε702":"χάζονθ᾽, ὡς ἐπύθοντο μετὰ Τρώεσσιν Ἄρηα.",
"Ε703":"ἔνθα τίνα πρῶτον τίνα δ᾽ ὕστατον ἐξενάριξαν",
"Ε704":"Ἕκτωρ τε Πριάμοιο πάϊς καὶ χάλκεος Ἄρης;",
"Ε705":"ἀντίθεον Τεύθραντ᾽, ἐπὶ δὲ πλήξιππον Ὀρέστην,",
"Ε706":"Τρῆχόν τ᾽ αἰχμητὴν Αἰτώλιον Οἰνόμαόν τε,",
"Ε707":"Οἰνοπίδην θ᾽ Ἕλενον καὶ Ὀρέσβιον αἰολομίτρην,",
"Ε708":"ὅς ῥ᾽ ἐν Ὕλῃ ναίεσκε μέγα πλούτοιο μεμηλώς,",
"Ε709":"λίμνῃ κεκλιμένος Κηφισίδι: πὰρ δέ οἱ ἄλλοι",
"Ε710":"ναῖον Βοιωτοὶ μάλα πίονα δῆμον ἔχοντες.",
"Ε711":"τοὺς δ᾽ ὡς οὖν ἐνόησε θεὰ λευκώλενος Ἥρη",
"Ε712":"Ἀργείους ὀλέκοντας ἐνὶ κρατερῇ ὑσμίνῃ,",
"Ε713":"αὐτίκ᾽ Ἀθηναίην ἔπεα πτερόεντα προσηύδα:",
"Ε714":"ὢ πόποι αἰγιόχοιο Διὸς τέκος Ἀτρυτώνη,",
"Ε715":"ἦ ῥ᾽ ἅλιον τὸν μῦθον ὑπέστημεν Μενελάῳ",
"Ε716":"Ἴλιον ἐκπέρσαντ᾽ εὐτείχεον ἀπονέεσθαι,",
"Ε717":"εἰ οὕτω μαίνεσθαι ἐάσομεν οὖλον Ἄρηα.",
"Ε718":"ἀλλ᾽ ἄγε δὴ καὶ νῶϊ μεδώμεθα θούριδος ἀλκῆς.",
"Ε719":"ὣς ἔφατ᾽, οὐδ᾽ ἀπίθησε θεὰ γλαυκῶπις Ἀθήνη.",
"Ε720":"ἣ μὲν ἐποιχομένη χρυσάμπυκας ἔντυεν ἵππους",
"Ε721":"Ἥρη πρέσβα θεὰ θυγάτηρ μεγάλοιο Κρόνοιο:",
"Ε722":"Ἥβη δ᾽ ἀμφ᾽ ὀχέεσσι θοῶς βάλε καμπύλα κύκλα",
"Ε723":"χάλκεα ὀκτάκνημα σιδηρέῳ ἄξονι ἀμφίς.",
"Ε724":"τῶν ἤτοι χρυσέη ἴτυς ἄφθιτος, αὐτὰρ ὕπερθε",
"Ε725":"χάλκε᾽ ἐπίσσωτρα προσαρηρότα, θαῦμα ἰδέσθαι:",
"Ε726":"πλῆμναι δ᾽ ἀργύρου εἰσὶ περίδρομοι ἀμφοτέρωθεν:",
"Ε727":"δίφρος δὲ χρυσέοισι καὶ ἀργυρέοισιν ἱμᾶσιν",
"Ε728":"ἐντέταται, δοιαὶ δὲ περίδρομοι ἄντυγές εἰσι.",
"Ε729":"τοῦ δ᾽ ἐξ ἀργύρεος ῥυμὸς πέλεν: αὐτὰρ ἐπ᾽ ἄκρῳ",
"Ε730":"δῆσε χρύσειον καλὸν ζυγόν, ἐν δὲ λέπαδνα",
"Ε731":"κάλ᾽ ἔβαλε χρύσει᾽: ὑπὸ δὲ ζυγὸν ἤγαγεν Ἥρη",
"Ε732":"ἵππους ὠκύποδας, μεμαυῖ᾽ ἔριδος καὶ ἀϋτῆς.",
"Ε733":"αὐτὰρ Ἀθηναίη κούρη Διὸς αἰγιόχοιο",
"Ε734":"πέπλον μὲν κατέχευεν ἑανὸν πατρὸς ἐπ᾽ οὔδει",
"Ε735":"ποικίλον, ὅν ῥ᾽ αὐτὴ ποιήσατο καὶ κάμε χερσίν:",
"Ε736":"ἣ δὲ χιτῶν᾽ ἐνδῦσα Διὸς νεφεληγερέταο",
"Ε737":"τεύχεσιν ἐς πόλεμον θωρήσσετο δακρυόεντα.",
"Ε738":"ἀμφὶ δ᾽ ἄρ᾽ ὤμοισιν βάλετ᾽ αἰγίδα θυσσανόεσσαν",
"Ε739":"δεινήν, ἣν περὶ μὲν πάντῃ Φόβος ἐστεφάνωται,",
"Ε740":"ἐν δ᾽ Ἔρις, ἐν δ᾽ Ἀλκή, ἐν δὲ κρυόεσσα Ἰωκή,",
"Ε741":"ἐν δέ τε Γοργείη κεφαλὴ δεινοῖο πελώρου",
"Ε742":"δεινή τε σμερδνή τε, Διὸς τέρας αἰγιόχοιο.",
"Ε743":"κρατὶ δ᾽ ἐπ᾽ ἀμφίφαλον κυνέην θέτο τετραφάληρον",
"Ε744":"χρυσείην, ἑκατὸν πολίων πρυλέεσσ᾽ ἀραρυῖαν:",
"Ε745":"ἐς δ᾽ ὄχεα φλόγεα ποσὶ βήσετο, λάζετο δ᾽ ἔγχος",
"Ε746":"βριθὺ μέγα στιβαρόν, τῷ δάμνησι στίχας ἀνδρῶν",
"Ε747":"ἡρώων, οἷσίν τε κοτέσσεται ὀβριμοπάτρη.",
"Ε748":"Ἥρη δὲ μάστιγι θοῶς ἐπεμαίετ᾽ ἄρ᾽ ἵππους:",
"Ε749":"αὐτόμαται δὲ πύλαι μύκον οὐρανοῦ ἃς ἔχον Ὧραι,",
"Ε750":"τῇς ἐπιτέτραπται μέγας οὐρανὸς Οὔλυμπός τε",
"Ε751":"ἠμὲν ἀνακλῖναι πυκινὸν νέφος ἠδ᾽ ἐπιθεῖναι.",
"Ε752":"τῇ ῥα δι᾽ αὐτάων κεντρηνεκέας ἔχον ἵππους:",
"Ε753":"εὗρον δὲ Κρονίωνα θεῶν ἄτερ ἥμενον ἄλλων",
"Ε754":"ἀκροτάτῃ κορυφῇ πολυδειράδος Οὐλύμποιο.",
"Ε755":"ἔνθ᾽ ἵππους στήσασα θεὰ λευκώλενος Ἥρη",
"Ε756":"Ζῆν᾽ ὕπατον Κρονίδην ἐξείρετο καὶ προσέειπε:",
"Ε757":"Ζεῦ πάτερ οὐ νεμεσίζῃ Ἄρῃ τάδε καρτερὰ ἔργα",
"Ε758":"ὁσσάτιόν τε καὶ οἷον ἀπώλεσε λαὸν Ἀχαιῶν",
"Ε759":"μὰψ ἀτὰρ οὐ κατὰ κόσμον ἐμοὶ δ᾽ ἄχος, οἳ δὲ ἕκηλοι",
"Ε760":"τέρπονται Κύπρίς τε καὶ ἀργυρότοξος Ἀπόλλων",
"Ε761":"ἄφρονα τοῦτον ἀνέντες, ὃς οὔ τινα οἶδε θέμιστα;",
"Ε762":"Ζεῦ πάτερ ἦ ῥά τί μοι κεχολώσεαι, αἴ κεν Ἄρηα",
"Ε763":"λυγρῶς πεπληγυῖα μάχης ἐξαποδίωμαι;",
"Ε764":"τὴν δ᾽ ἀπαμειβόμενος προσέφη νεφεληγερέτα Ζεύς:",
"Ε765":"ἄγρει μάν οἱ ἔπορσον Ἀθηναίην ἀγελείην,",
"Ε766":"ἥ ἑ μάλιστ᾽ εἴωθε κακῇς ὀδύνῃσι πελάζειν.",
"Ε767":"ὣς ἔφατ᾽, οὐδ᾽ ἀπίθησε θεὰ λευκώλενος Ἥρη,",
"Ε768":"μάστιξεν δ᾽ ἵππους: τὼ δ᾽ οὐκ ἀέκοντε πετέσθην",
"Ε769":"μεσσηγὺς γαίης τε καὶ οὐρανοῦ ἀστερόεντος.",
"Ε770":"ὅσσον δ᾽ ἠεροειδὲς ἀνὴρ ἴδεν ὀφθαλμοῖσιν",
"Ε771":"ἥμενος ἐν σκοπιῇ, λεύσσων ἐπὶ οἴνοπα πόντον,",
"Ε772":"τόσσον ἐπιθρῴσκουσι θεῶν ὑψηχέες ἵπποι.",
"Ε773":"ἀλλ᾽ ὅτε δὴ Τροίην ἷξον ποταμώ τε ῥέοντε,",
"Ε774":"ἧχι ῥοὰς Σιμόεις συμβάλλετον ἠδὲ Σκάμανδρος,",
"Ε775":"ἔνθ᾽ ἵππους ἔστησε θεὰ λευκώλενος Ἥρη",
"Ε776":"λύσασ᾽ ἐξ ὀχέων, περὶ δ᾽ ἠέρα πουλὺν ἔχευε:",
"Ε777":"τοῖσιν δ᾽ ἀμβροσίην Σιμόεις ἀνέτειλε νέμεσθαι.",
"Ε778":"αἳ δὲ βάτην τρήρωσι πελειάσιν ἴθμαθ᾽ ὁμοῖαι",
"Ε779":"ἀνδράσιν Ἀργείοισιν ἀλεξέμεναι μεμαυῖαι:",
"Ε780":"ἀλλ᾽ ὅτε δή ῥ᾽ ἵκανον ὅθι πλεῖστοι καὶ ἄριστοι",
"Ε781":"ἕστασαν ἀμφὶ βίην Διομήδεος ἱπποδάμοιο",
"Ε782":"εἰλόμενοι λείουσιν ἐοικότες ὠμοφάγοισιν",
"Ε783":"ἢ συσὶ κάπροισιν, τῶν τε σθένος οὐκ ἀλαπαδνόν,",
"Ε784":"ἔνθα στᾶσ᾽ ἤϋσε θεὰ λευκώλενος Ἥρη",
"Ε785":"Στέντορι εἰσαμένη μεγαλήτορι χαλκεοφώνῳ,",
"Ε786":"ὃς τόσον αὐδήσασχ᾽ ὅσον ἄλλοι πεντήκοντα:",
"Ε787":"αἰδὼς Ἀργεῖοι κάκ᾽ ἐλέγχεα εἶδος ἀγητοί:",
"Ε788":"ὄφρα μὲν ἐς πόλεμον πωλέσκετο δῖος Ἀχιλλεύς,",
"Ε789":"οὐδέ ποτε Τρῶες πρὸ πυλάων Δαρδανιάων",
"Ε790":"οἴχνεσκον: κείνου γὰρ ἐδείδισαν ὄβριμον ἔγχος:",
"Ε791":"νῦν δὲ ἑκὰς πόλιος κοίλῃς ἐπὶ νηυσὶ μάχονται.",
"Ε792":"ὣς εἰποῦσ᾽ ὄτρυνε μένος καὶ θυμὸν ἑκάστου.",
"Ε793":"Τυδεΐδῃ δ᾽ ἐπόρουσε θεὰ γλαυκῶπις Ἀθήνη:",
"Ε794":"εὗρε δὲ τόν γε ἄνακτα παρ᾽ ἵπποισιν καὶ ὄχεσφιν",
"Ε795":"ἕλκος ἀναψύχοντα τό μιν βάλε Πάνδαρος ἰῷ.",
"Ε796":"ἱδρὼς γάρ μιν ἔτειρεν ὑπὸ πλατέος τελαμῶνος",
"Ε797":"ἀσπίδος εὐκύκλου: τῷ τείρετο, κάμνε δὲ χεῖρα,",
"Ε798":"ἂν δ᾽ ἴσχων τελαμῶνα κελαινεφὲς αἷμ᾽ ἀπομόργνυ.",
"Ε799":"ἱππείου δὲ θεὰ ζυγοῦ ἥψατο φώνησέν τε:",
"Ε800":"ἦ ὀλίγον οἷ παῖδα ἐοικότα γείνατο Τυδεύς.",
"Ε801":"Τυδεύς τοι μικρὸς μὲν ἔην δέμας, ἀλλὰ μαχητής:",
"Ε802":"καί ῥ᾽ ὅτε πέρ μιν ἐγὼ πολεμίζειν οὐκ εἴασκον",
"Ε803":"οὐδ᾽ ἐκπαιφάσσειν, ὅτε τ᾽ ἤλυθε νόσφιν Ἀχαιῶν",
"Ε804":"ἄγγελος ἐς Θήβας πολέας μετὰ Καδμείωνας:",
"Ε805":"δαίνυσθαί μιν ἄνωγον ἐνὶ μεγάροισιν ἕκηλον:",
"Ε806":"αὐτὰρ ὃ θυμὸν ἔχων ὃν καρτερὸν ὡς τὸ πάρος περ",
"Ε807":"κούρους Καδμείων προκαλίζετο, πάντα δ᾽ ἐνίκα",
"Ε808":"ῥηϊδίως: τοίη οἱ ἐγὼν ἐπιτάρροθος ἦα.",
"Ε809":"σοὶ δ᾽ ἤτοι μὲν ἐγὼ παρά θ᾽ ἵσταμαι ἠδὲ φυλάσσω,",
"Ε810":"καί σε προφρονέως κέλομαι Τρώεσσι μάχεσθαι:",
"Ε811":"ἀλλά σευ ἢ κάματος πολυᾶϊξ γυῖα δέδυκεν",
"Ε812":"ἤ νύ σέ που δέος ἴσχει ἀκήριον: οὐ σύ γ᾽ ἔπειτα",
"Ε813":"Τυδέος ἔκγονός ἐσσι δαΐφρονος Οἰνεΐδαο.",
"Ε814":"τὴν δ᾽ ἀπαμειβόμενος προσέφη κρατερὸς Διομήδης:",
"Ε815":"γιγνώσκω σε θεὰ θύγατερ Διὸς αἰγιόχοιο:",
"Ε816":"τώ τοι προφρονέως ἐρέω ἔπος οὐδ᾽ ἐπικεύσω.",
"Ε817":"οὔτέ τί με δέος ἴσχει ἀκήριον οὔτέ τις ὄκνος,",
"Ε818":"ἀλλ᾽ ἔτι σέων μέμνημαι ἐφετμέων ἃς ἐπέτειλας:",
"Ε819":"οὔ μ᾽ εἴας μακάρεσσι θεοῖς ἀντικρὺ μάχεσθαι",
"Ε820":"τοῖς ἄλλοις: ἀτὰρ εἴ κε Διὸς θυγάτηρ Ἀφροδίτη",
"Ε821":"ἔλθῃσ᾽ ἐς πόλεμον, τήν γ᾽ οὐτάμεν ὀξέϊ χαλκῷ.",
"Ε822":"τοὔνεκα νῦν αὐτός τ᾽ ἀναχάζομαι ἠδὲ καὶ ἄλλους",
"Ε823":"Ἀργείους ἐκέλευσα ἀλήμεναι ἐνθάδε πάντας:",
"Ε824":"γιγνώσκω γὰρ Ἄρηα μάχην ἀνὰ κοιρανέοντα.",
"Ε825":"τὸν δ᾽ ἠμείβετ᾽ ἔπειτα θεὰ γλαυκῶπις Ἀθήνη:",
"Ε826":"Τυδεΐδη Διόμηδες ἐμῷ κεχαρισμένε θυμῷ",
"Ε827":"μήτε σύ γ᾽ Ἄρηα τό γε δείδιθι μήτε τιν᾽ ἄλλον",
"Ε828":"ἀθανάτων, τοίη τοι ἐγὼν ἐπιτάρροθός εἰμι:",
"Ε829":"ἀλλ᾽ ἄγ᾽ ἐπ᾽ Ἄρηϊ πρώτῳ ἔχε μώνυχας ἵππους,",
"Ε830":"τύψον δὲ σχεδίην μηδ᾽ ἅζεο θοῦρον Ἄρηα",
"Ε831":"τοῦτον μαινόμενον, τυκτὸν κακόν, ἀλλοπρόσαλλον,",
"Ε832":"ὃς πρῴην μὲν ἐμοί τε καὶ Ἥρῃ στεῦτ᾽ ἀγορεύων",
"Ε833":"Τρωσὶ μαχήσεσθαι, ἀτὰρ Ἀργείοισιν ἀρήξειν,",
"Ε834":"νῦν δὲ μετὰ Τρώεσσιν ὁμιλεῖ, τῶν δὲ λέλασται.",
"Ε835":"ὣς φαμένη Σθένελον μὲν ἀφ᾽ ἵππων ὦσε χαμᾶζε,",
"Ε836":"χειρὶ πάλιν ἐρύσασ᾽, ὃ δ᾽ ἄρ᾽ ἐμμαπέως ἀπόρουσεν:",
"Ε837":"ἣ δ᾽ ἐς δίφρον ἔβαινε παραὶ Διομήδεα δῖον",
"Ε838":"ἐμμεμαυῖα θεά: μέγα δ᾽ ἔβραχε φήγινος ἄξων",
"Ε839":"βριθοσύνῃ: δεινὴν γὰρ ἄγεν θεὸν ἄνδρά τ᾽ ἄριστον.",
"Ε840":"λάζετο δὲ μάστιγα καὶ ἡνία Παλλὰς Ἀθήνη:",
"Ε841":"αὐτίκ᾽ ἐπ᾽ Ἄρηϊ πρώτῳ ἔχε μώνυχας ἵππους.",
"Ε842":"ἤτοι ὃ μὲν Περίφαντα πελώριον ἐξενάριζεν",
"Ε843":"Αἰτωλῶν ὄχ᾽ ἄριστον Ὀχησίου ἀγλαὸν υἱόν:",
"Ε844":"τὸν μὲν Ἄρης ἐνάριζε μιαιφόνος: αὐτὰρ Ἀθήνη",
"Ε845":"δῦν᾽ Ἄϊδος κυνέην, μή μιν ἴδοι ὄβριμος Ἄρης.",
"Ε846":"ὡς δὲ ἴδε βροτολοιγὸς Ἄρης Διομήδεα δῖον,",
"Ε847":"ἤτοι ὃ μὲν Περίφαντα πελώριον αὐτόθ᾽ ἔασε",
"Ε848":"κεῖσθαι ὅθι πρῶτον κτείνων ἐξαίνυτο θυμόν,",
"Ε849":"αὐτὰρ ὃ βῆ ῥ᾽ ἰθὺς Διομήδεος ἱπποδάμοιο.",
"Ε850":"οἳ δ᾽ ὅτε δὴ σχεδὸν ἦσαν ἐπ᾽ ἀλλήλοισιν ἰόντες,",
"Ε851":"πρόσθεν Ἄρης ὠρέξαθ᾽ ὑπὲρ ζυγὸν ἡνία θ᾽ ἵππων",
"Ε852":"ἔγχεϊ χαλκείῳ μεμαὼς ἀπὸ θυμὸν ἑλέσθαι:",
"Ε853":"καὶ τό γε χειρὶ λαβοῦσα θεὰ γλαυκῶπις Ἀθήνη",
"Ε854":"ὦσεν ὑπὲκ δίφροιο ἐτώσιον ἀϊχθῆναι.",
"Ε855":"δεύτερος αὖθ᾽ ὡρμᾶτο βοὴν ἀγαθὸς Διομήδης",
"Ε856":"ἔγχεϊ χαλκείῳ: ἐπέρεισε δὲ Παλλὰς Ἀθήνη",
"Ε857":"νείατον ἐς κενεῶνα ὅθι ζωννύσκετο μίτρῃ:",
"Ε858":"τῇ ῥά μιν οὖτα τυχών, διὰ δὲ χρόα καλὸν ἔδαψεν,",
"Ε859":"ἐκ δὲ δόρυ σπάσεν αὖτις: ὃ δ᾽ ἔβραχε χάλκεος Ἄρης",
"Ε860":"ὅσσόν τ᾽ ἐννεάχιλοι ἐπίαχον ἢ δεκάχιλοι",
"Ε861":"ἀνέρες ἐν πολέμῳ ἔριδα ξυνάγοντες Ἄρηος.",
"Ε862":"τοὺς δ᾽ ἄρ᾽ ὑπὸ τρόμος εἷλεν Ἀχαιούς τε Τρῶάς τε",
"Ε863":"δείσαντας: τόσον ἔβραχ᾽ Ἄρης ἆτος πολέμοιο.",
"Ε864":"οἵη δ᾽ ἐκ νεφέων ἐρεβεννὴ φαίνεται ἀὴρ",
"Ε865":"καύματος ἐξ ἀνέμοιο δυσαέος ὀρνυμένοιο,",
"Ε866":"τοῖος Τυδεΐδῃ Διομήδεϊ χάλκεος Ἄρης",
"Ε867":"φαίνεθ᾽ ὁμοῦ νεφέεσσιν ἰὼν εἰς οὐρανὸν εὐρύν.",
"Ε868":"καρπαλίμως δ᾽ ἵκανε θεῶν ἕδος αἰπὺν Ὄλυμπον,",
"Ε869":"πὰρ δὲ Διὶ Κρονίωνι καθέζετο θυμὸν ἀχεύων,",
"Ε870":"δεῖξεν δ᾽ ἄμβροτον αἷμα καταρρέον ἐξ ὠτειλῆς,",
"Ε871":"καί ῥ᾽ ὀλοφυρόμενος ἔπεα πτερόεντα προσηύδα:",
"Ε872":"Ζεῦ πάτερ οὐ νεμεσίζῃ ὁρῶν τάδε καρτερὰ ἔργα;",
"Ε873":"αἰεί τοι ῥίγιστα θεοὶ τετληότες εἰμὲν",
"Ε874":"ἀλλήλων ἰότητι, χάριν ἄνδρεσσι φέροντες.",
"Ε875":"σοὶ πάντες μαχόμεσθα: σὺ γὰρ τέκες ἄφρονα κούρην",
"Ε876":"οὐλομένην, ᾗ τ᾽ αἰὲν ἀήσυλα ἔργα μέμηλεν.",
"Ε877":"ἄλλοι μὲν γὰρ πάντες ὅσοι θεοί εἰσ᾽ ἐν Ὀλύμπῳ",
"Ε878":"σοί τ᾽ ἐπιπείθονται καὶ δεδμήμεσθα ἕκαστος:",
"Ε879":"ταύτην δ᾽ οὔτ᾽ ἔπεϊ προτιβάλλεαι οὔτέ τι ἔργῳ,",
"Ε880":"ἀλλ᾽ ἀνιεῖς, ἐπεὶ αὐτὸς ἐγείναο παῖδ᾽ ἀΐδηλον:",
"Ε881":"ἣ νῦν Τυδέος υἱὸν ὑπερφίαλον Διομήδεα",
"Ε882":"μαργαίνειν ἀνέηκεν ἐπ᾽ ἀθανάτοισι θεοῖσι.",
"Ε883":"Κύπριδα μὲν πρῶτον σχεδὸν οὔτασε χεῖρ᾽ ἐπὶ καρπῷ,",
"Ε884":"αὐτὰρ ἔπειτ᾽ αὐτῷ μοι ἐπέσσυτο δαίμονι ἶσος:",
"Ε885":"ἀλλά μ᾽ ὑπήνεικαν ταχέες πόδες: ἦ τέ κε δηρὸν",
"Ε886":"αὐτοῦ πήματ᾽ ἔπασχον ἐν αἰνῇσιν νεκάδεσσιν,",
"Ε887":"ἤ κε ζὼς ἀμενηνὸς ἔα χαλκοῖο τυπῇσι.",
"Ε888":"τὸν δ᾽ ἄρ᾽ ὑπόδρα ἰδὼν προσέφη νεφεληγερέτα Ζεύς.",
"Ε889":"μή τί μοι ἀλλοπρόσαλλε παρεζόμενος μινύριζε.",
"Ε890":"ἔχθιστος δέ μοί ἐσσι θεῶν οἳ Ὄλυμπον ἔχουσιν:",
"Ε891":"αἰεὶ γάρ τοι ἔρις τε φίλη πόλεμοί τε μάχαι τε.",
"Ε892":"μητρός τοι μένος ἐστὶν ἀάσχετον οὐκ ἐπιεικτὸν",
"Ε893":"Ἥρης: τὴν μὲν ἐγὼ σπουδῇ δάμνημ᾽ ἐπέεσσι:",
"Ε894":"τώ σ᾽ ὀΐω κείνης τάδε πάσχειν ἐννεσίῃσιν.",
"Ε895":"ἀλλ᾽ οὐ μάν σ᾽ ἔτι δηρὸν ἀνέξομαι ἄλγε᾽ ἔχοντα:",
"Ε896":"ἐκ γὰρ ἐμεῦ γένος ἐσσί, ἐμοὶ δέ σε γείνατο μήτηρ:",
"Ε897":"εἰ δέ τευ ἐξ ἄλλου γε θεῶν γένευ ὧδ᾽ ἀΐδηλος",
"Ε898":"καί κεν δὴ πάλαι ἦσθα ἐνέρτερος Οὐρανιώνων.",
"Ε899":"ὣς φάτο, καὶ Παιήον᾽ ἀνώγειν ἰήσασθαι.",
"Ε900":"τῷ δ᾽ ἐπὶ Παιήων ὀδυνήφατα φάρμακα πάσσων",
"Ε901":"ἠκέσατ᾽: οὐ μὲν γάρ τι καταθνητός γ᾽ ἐτέτυκτο.",
"Ε902":"ὡς δ᾽ ὅτ᾽ ὀπὸς γάλα λευκὸν ἐπειγόμενος συνέπηξεν",
"Ε903":"ὑγρὸν ἐόν, μάλα δ᾽ ὦκα περιτρέφεται κυκόωντι,",
"Ε904":"ὣς ἄρα καρπαλίμως ἰήσατο θοῦρον Ἄρηα.",
"Ε905":"τὸν δ᾽ Ἥβη λοῦσεν, χαρίεντα δὲ εἵματα ἕσσε:",
"Ε906":"πὰρ δὲ Διὶ Κρονίωνι καθέζετο κύδεϊ γαίων.",
"Ε907":"αἳ δ᾽ αὖτις πρὸς δῶμα Διὸς μεγάλοιο νέοντο",
"Ε908":"Ἥρη τ᾽ Ἀργείη καὶ Ἀλαλκομενηῒς Ἀθήνη",
"Ε909":"παύσασαι βροτολοιγὸν Ἄρη᾽ ἀνδροκτασιάων.",
<h4 class="C2">Book 6</h4>"Ζ1":"Τρώων δ᾽ οἰώθη καὶ Ἀχαιῶν φύλοπις αἰνή:",
"Ζ2":"πολλὰ δ᾽ ἄρ᾽ ἔνθα καὶ ἔνθ᾽ ἴθυσε μάχη πεδίοιο",
"Ζ3":"ἀλλήλων ἰθυνομένων χαλκήρεα δοῦρα",
"Ζ4":"μεσσηγὺς Σιμόεντος ἰδὲ Ξάνθοιο ῥοάων.",
"Ζ5":"Αἴας δὲ πρῶτος Τελαμώνιος ἕρκος Ἀχαιῶν",
"Ζ6":"Τρώων ῥῆξε φάλαγγα, φόως δ᾽ ἑτάροισιν ἔθηκεν,",
"Ζ7":"ἄνδρα βαλὼν ὃς ἄριστος ἐνὶ Θρῄκεσσι τέτυκτο",
"Ζ8":"υἱὸν Ἐϋσσώρου Ἀκάμαντ᾽ ἠΰν τε μέγαν τε.",
"Ζ9":"τόν ῥ᾽ ἔβαλε πρῶτος κόρυθος φάλον ἱπποδασείης,",
"Ζ10":"ἐν δὲ μετώπῳ πῆξε, πέρησε δ᾽ ἄρ᾽ ὀστέον εἴσω",
"Ζ11":"αἰχμὴ χαλκείη: τὸν δὲ σκότος ὄσσε κάλυψεν.",
"Ζ12":"Ἄξυλον δ᾽ ἄρ᾽ ἔπεφνε βοὴν ἀγαθὸς Διομήδης",
"Ζ13":"Τευθρανίδην, ὃς ἔναιεν ἐϋκτιμένῃ ἐν Ἀρίσβῃ",
"Ζ14":"ἀφνειὸς βιότοιο, φίλος δ᾽ ἦν ἀνθρώποισι.",
"Ζ15":"πάντας γὰρ φιλέεσκεν ὁδῷ ἔπι οἰκία ναίων.",
"Ζ16":"ἀλλά οἱ οὔ τις τῶν γε τότ᾽ ἤρκεσε λυγρὸν ὄλεθρον",
"Ζ17":"πρόσθεν ὑπαντιάσας, ἀλλ᾽ ἄμφω θυμὸν ἀπηύρα",
"Ζ18":"αὐτὸν καὶ θεράποντα Καλήσιον, ὅς ῥα τόθ᾽ ἵππων",
"Ζ19":"ἔσκεν ὑφηνίοχος: τὼ δ᾽ ἄμφω γαῖαν ἐδύτην.",
"Ζ20":"Δρῆσον δ᾽ Εὐρύαλος καὶ Ὀφέλτιον ἐξενάριξε:",
"Ζ21":"βῆ δὲ μετ᾽ Αἴσηπον καὶ Πήδασον, οὕς ποτε νύμφη",
"Ζ22":"νηῒς Ἀβαρβαρέη τέκ᾽ ἀμύμονι Βουκολίωνι.",
"Ζ23":"Βουκολίων δ᾽ ἦν υἱὸς ἀγαυοῦ Λαομέδοντος",
"Ζ24":"πρεσβύτατος γενεῇ, σκότιον δέ ἑ γείνατο μήτηρ:",
"Ζ25":"ποιμαίνων δ᾽ ἐπ᾽ ὄεσσι μίγη φιλότητι καὶ εὐνῇ,",
"Ζ26":"ἣ δ᾽ ὑποκυσαμένη διδυμάονε γείνατο παῖδε.",
"Ζ27":"καὶ μὲν τῶν ὑπέλυσε μένος καὶ φαίδιμα γυῖα",
"Ζ28":"Μηκιστηϊάδης καὶ ἀπ᾽ ὤμων τεύχε᾽ ἐσύλα.",
"Ζ29":"Ἀστύαλον δ᾽ ἄρ᾽ ἔπεφνε μενεπτόλεμος Πολυποίτης:",
"Ζ30":"Πιδύτην δ᾽ Ὀδυσεὺς Περκώσιον ἐξενάριξεν",
"Ζ31":"ἔγχεϊ χαλκείῳ, Τεῦκρος δ᾽ Ἀρετάονα δῖον.",
"Ζ32":"Ἀντίλοχος δ᾽ Ἄβληρον ἐνήρατο δουρὶ φαεινῷ",
"Ζ33":"Νεστορίδης, Ἔλατον δὲ ἄναξ ἀνδρῶν Ἀγαμέμνων:",
"Ζ34":"ναῖε δὲ Σατνιόεντος ἐϋρρείταο παρ᾽ ὄχθας",
"Ζ35":"Πήδασον αἰπεινήν. Φύλακον δ᾽ ἕλε Λήϊτος ἥρως",
"Ζ36":"φεύγοντ᾽: Εὐρύπυλος δὲ Μελάνθιον ἐξενάριξεν.",
"Ζ37":"Ἄδρηστον δ᾽ ἄρ᾽ ἔπειτα βοὴν ἀγαθὸς Μενέλαος",
"Ζ38":"ζωὸν ἕλ᾽: ἵππω γάρ οἱ ἀτυζομένω πεδίοιο",
"Ζ39":"ὄζῳ ἔνι βλαφθέντε μυρικίνῳ ἀγκύλον ἅρμα",
"Ζ40":"ἄξαντ᾽ ἐν πρώτῳ ῥυμῷ αὐτὼ μὲν ἐβήτην",
"Ζ41":"πρὸς πόλιν, ᾗ περ οἱ ἄλλοι ἀτυζόμενοι φοβέοντο,",
"Ζ42":"αὐτὸς δ᾽ ἐκ δίφροιο παρὰ τροχὸν ἐξεκυλίσθη",
"Ζ43":"πρηνὴς ἐν κονίῃσιν ἐπὶ στόμα: πὰρ δέ οἱ ἔστη",
"Ζ44":"Ἀτρεΐδης Μενέλαος ἔχων δολιχόσκιον ἔγχος.",
"Ζ45":"Ἄδρηστος δ᾽ ἄρ᾽ ἔπειτα λαβὼν ἐλίσσετο γούνων:",
"Ζ46":"ζώγρει Ἀτρέος υἱέ, σὺ δ᾽ ἄξια δέξαι ἄποινα:",
"Ζ47":"πολλὰ δ᾽ ἐν ἀφνειοῦ πατρὸς κειμήλια κεῖται",
"Ζ48":"χαλκός τε χρυσός τε πολύκμητός τε σίδηρος,",
"Ζ49":"τῶν κέν τοι χαρίσαιτο πατὴρ ἀπερείσι᾽ ἄποινα",
"Ζ50":"εἴ κεν ἐμὲ ζωὸν πεπύθοιτ᾽ ἐπὶ νηυσὶν Ἀχαιῶν.",
"Ζ51":"ὣς φάτο, τῷ δ᾽ ἄρα θυμὸν ἐνὶ στήθεσσιν ἔπειθε:",
"Ζ52":"καὶ δή μιν τάχ᾽ ἔμελλε θοὰς ἐπὶ νῆας Ἀχαιῶν",
"Ζ53":"δώσειν ᾧ θεράποντι καταξέμεν: ἀλλ᾽ Ἀγαμέμνων",
"Ζ54":"ἀντίος ἦλθε θέων, καὶ ὁμοκλήσας ἔπος ηὔδα:",
"Ζ55":"ὦ πέπον ὦ Μενέλαε, τί ἢ δὲ σὺ κήδεαι οὕτως",
"Ζ56":"ἀνδρῶν; ἦ σοὶ ἄριστα πεποίηται κατὰ οἶκον",
"Ζ57":"πρὸς Τρώων; τῶν μή τις ὑπεκφύγοι αἰπὺν ὄλεθρον",
"Ζ58":"χεῖράς θ᾽ ἡμετέρας, μηδ᾽ ὅν τινα γαστέρι μήτηρ",
"Ζ59":"κοῦρον ἐόντα φέροι, μηδ᾽ ὃς φύγοι, ἀλλ᾽ ἅμα πάντες",
"Ζ60":"Ἰλίου ἐξαπολοίατ᾽ ἀκήδεστοι καὶ ἄφαντοι.",
"Ζ61":"ὣς εἰπὼν ἔτρεψεν ἀδελφειοῦ φρένας ἥρως",
"Ζ62":"αἴσιμα παρειπών: ὃ δ᾽ ἀπὸ ἕθεν ὤσατο χειρὶ",
"Ζ63":"ἥρω᾽ Ἄδρηστον: τὸν δὲ κρείων Ἀγαμέμνων",
"Ζ64":"οὖτα κατὰ λαπάρην: ὃ δ᾽ ἀνετράπετ᾽, Ἀτρεΐδης δὲ",
"Ζ65":"λὰξ ἐν στήθεσι βὰς ἐξέσπασε μείλινον ἔγχος.",
"Ζ66":"Νέστωρ δ᾽ Ἀργείοισιν ἐκέκλετο μακρὸν ἀΰσας:",
"Ζ67":"ὦ φίλοι ἥρωες Δαναοὶ θεράποντες Ἄρηος",
"Ζ68":"μή τις νῦν ἐνάρων ἐπιβαλλόμενος μετόπισθε",
"Ζ69":"μιμνέτω ὥς κε πλεῖστα φέρων ἐπὶ νῆας ἵκηται,",
"Ζ70":"ἀλλ᾽ ἄνδρας κτείνωμεν: ἔπειτα δὲ καὶ τὰ ἕκηλοι",
"Ζ71":"νεκροὺς ἂμ πεδίον συλήσετε τεθνηῶτας.",
"Ζ72":"ὣς εἰπὼν ὄτρυνε μένος καὶ θυμὸν ἑκάστου.",
"Ζ73":"ἔνθά κεν αὖτε Τρῶες ἀρηϊφίλων ὑπ᾽ Ἀχαιῶν",
"Ζ74":"Ἴλιον εἰσανέβησαν ἀναλκείῃσι δαμέντες,",
"Ζ75":"εἰ μὴ ἄρ᾽ Αἰνείᾳ τε καὶ Ἕκτορι εἶπε παραστὰς",
"Ζ76":"Πριαμίδης Ἕλενος οἰωνοπόλων ὄχ᾽ ἄριστος:",
"Ζ77":"Αἰνεία τε καὶ Ἕκτορ, ἐπεὶ πόνος ὔμμι μάλιστα",
"Ζ78":"Τρώων καὶ Λυκίων ἐγκέκλιται, οὕνεκ᾽ ἄριστοι",
"Ζ79":"πᾶσαν ἐπ᾽ ἰθύν ἐστε μάχεσθαί τε φρονέειν τε,",
"Ζ80":"στῆτ᾽ αὐτοῦ, καὶ λαὸν ἐρυκάκετε πρὸ πυλάων",
"Ζ81":"πάντῃ ἐποιχόμενοι πρὶν αὖτ᾽ ἐν χερσὶ γυναικῶν",
"Ζ82":"φεύγοντας πεσέειν, δηΐοισι δὲ χάρμα γενέσθαι.",
"Ζ83":"αὐτὰρ ἐπεί κε φάλαγγας ἐποτρύνητον ἁπάσας,",
"Ζ84":"ἡμεῖς μὲν Δαναοῖσι μαχησόμεθ᾽ αὖθι μένοντες,",
"Ζ85":"καὶ μάλα τειρόμενοί περ: ἀναγκαίη γὰρ ἐπείγει:",
"Ζ86":"Ἕκτορ ἀτὰρ σὺ πόλιν δὲ μετέρχεο, εἰπὲ δ᾽ ἔπειτα",
"Ζ87":"μητέρι σῇ καὶ ἐμῇ: ἣ δὲ ξυνάγουσα γεραιὰς",
"Ζ88":"νηὸν Ἀθηναίης γλαυκώπιδος ἐν πόλει ἄκρῃ",
"Ζ89":"οἴξασα κληῗδι θύρας ἱεροῖο δόμοιο",
"Ζ90":"πέπλον, ὅς οἱ δοκέει χαριέστατος ἠδὲ μέγιστος",
"Ζ91":"εἶναι ἐνὶ μεγάρῳ καί οἱ πολὺ φίλτατος αὐτῇ,",
"Ζ92":"θεῖναι Ἀθηναίης ἐπὶ γούνασιν ἠϋκόμοιο,",
"Ζ93":"καί οἱ ὑποσχέσθαι δυοκαίδεκα βοῦς ἐνὶ νηῷ",
"Ζ94":"ἤνις ἠκέστας ἱερευσέμεν, αἴ κ᾽ ἐλεήσῃ",
"Ζ95":"ἄστύ τε καὶ Τρώων ἀλόχους καὶ νήπια τέκνα,",
"Ζ96":"ὥς κεν Τυδέος υἱὸν ἀπόσχῃ Ἰλίου ἱρῆς",
"Ζ97":"ἄγριον αἰχμητὴν κρατερὸν μήστωρα φόβοιο,",
"Ζ98":"ὃν δὴ ἐγὼ κάρτιστον Ἀχαιῶν φημι γενέσθαι.",
"Ζ99":"οὐδ᾽ Ἀχιλῆά ποθ᾽ ὧδέ γ᾽ ἐδείδιμεν ὄρχαμον ἀνδρῶν,",
"Ζ100":"ὅν πέρ φασι θεᾶς ἐξέμμεναι: ἀλλ᾽ ὅδε λίην",
"Ζ101":"μαίνεται, οὐδέ τίς οἱ δύναται μένος ἰσοφαρίζειν.",
"Ζ102":"ὣς ἔφαθ᾽, Ἕκτωρ δ᾽ οὔ τι κασιγνήτῳ ἀπίθησεν.",
"Ζ103":"αὐτίκα δ᾽ ἐξ ὀχέων σὺν τεύχεσιν ἆλτο χαμᾶζε,",
"Ζ104":"πάλλων δ᾽ ὀξέα δοῦρα κατὰ στρατὸν ᾤχετο πάντῃ",
"Ζ105":"ὀτρύνων μαχέσασθαι, ἔγειρε δὲ φύλοπιν αἰνήν.",
"Ζ106":"οἳ δ᾽ ἐλελίχθησαν καὶ ἐναντίοι ἔσταν Ἀχαιῶν:",
"Ζ107":"Ἀργεῖοι δ᾽ ὑπεχώρησαν, λῆξαν δὲ φόνοιο,",
"Ζ108":"φὰν δέ τιν᾽ ἀθανάτων ἐξ οὐρανοῦ ἀστερόεντος",
"Ζ109":"Τρωσὶν ἀλεξήσοντα κατελθέμεν, ὡς ἐλέλιχθεν.",
"Ζ110":"Ἕκτωρ δὲ Τρώεσσιν ἐκέκλετο μακρὸν ἀΰσας:",
"Ζ111":"Τρῶες ὑπέρθυμοι τηλεκλειτοί τ᾽ ἐπίκουροι",
"Ζ112":"ἀνέρες ἔστε φίλοι, μνήσασθε δὲ θούριδος ἀλκῆς,",
"Ζ113":"ὄφρ᾽ ἂν ἐγὼ βείω προτὶ Ἴλιον, ἠδὲ γέρουσιν",
"Ζ114":"εἴπω βουλευτῇσι καὶ ἡμετέρῃς ἀλόχοισι",
"Ζ115":"δαίμοσιν ἀρήσασθαι, ὑποσχέσθαι δ᾽ ἑκατόμβας.",
"Ζ116":"ὣς ἄρα φωνήσας ἀπέβη κορυθαίολος Ἕκτωρ:",
"Ζ117":"ἀμφὶ δέ μιν σφυρὰ τύπτε καὶ αὐχένα δέρμα κελαινὸν",
"Ζ118":"ἄντυξ ἣ πυμάτη θέεν ἀσπίδος ὀμφαλοέσσης.",
"Ζ119":"Γλαῦκος δ᾽ Ἱππολόχοιο πάϊς καὶ Τυδέος υἱὸς",
"Ζ120":"ἐς μέσον ἀμφοτέρων συνίτην μεμαῶτε μάχεσθαι.",
"Ζ121":"οἳ δ᾽ ὅτε δὴ σχεδὸν ἦσαν ἐπ᾽ ἀλλήλοισιν ἰόντε,",
"Ζ122":"τὸν πρότερος προσέειπε βοὴν ἀγαθὸς Διομήδης:",
"Ζ123":"τίς δὲ σύ ἐσσι φέριστε καταθνητῶν ἀνθρώπων;",
"Ζ124":"οὐ μὲν γάρ ποτ᾽ ὄπωπα μάχῃ ἔνι κυδιανείρῃ",
"Ζ125":"τὸ πρίν: ἀτὰρ μὲν νῦν γε πολὺ προβέβηκας ἁπάντων",
"Ζ126":"σῷ θάρσει, ὅ τ᾽ ἐμὸν δολιχόσκιον ἔγχος ἔμεινας:",
"Ζ127":"δυστήνων δέ τε παῖδες ἐμῷ μένει ἀντιόωσιν.",
"Ζ128":"εἰ δέ τις ἀθανάτων γε κατ᾽ οὐρανοῦ εἰλήλουθας,",
"Ζ129":"οὐκ ἂν ἔγωγε θεοῖσιν ἐπουρανίοισι μαχοίμην.",
"Ζ130":"οὐδὲ γὰρ οὐδὲ Δρύαντος υἱὸς κρατερὸς Λυκόοργος",
"Ζ131":"δὴν ἦν, ὅς ῥα θεοῖσιν ἐπουρανίοισιν ἔριζεν:",
"Ζ132":"ὅς ποτε μαινομένοιο Διωνύσοιο τιθήνας",
"Ζ133":"σεῦε κατ᾽ ἠγάθεον Νυσήϊον: αἳ δ᾽ ἅμα πᾶσαι",
"Ζ134":"θύσθλα χαμαὶ κατέχευαν ὑπ᾽ ἀνδροφόνοιο Λυκούργου",
"Ζ135":"θεινόμεναι βουπλῆγι: Διώνυσος δὲ φοβηθεὶς",
"Ζ136":"δύσεθ᾽ ἁλὸς κατὰ κῦμα, Θέτις δ᾽ ὑπεδέξατο κόλπῳ",
"Ζ137":"δειδιότα: κρατερὸς γὰρ ἔχε τρόμος ἀνδρὸς ὁμοκλῇ.",
"Ζ138":"τῷ μὲν ἔπειτ᾽ ὀδύσαντο θεοὶ ῥεῖα ζώοντες,",
"Ζ139":"καί μιν τυφλὸν ἔθηκε Κρόνου πάϊς: οὐδ᾽ ἄρ᾽ ἔτι δὴν",
"Ζ140":"ἦν, ἐπεὶ ἀθανάτοισιν ἀπήχθετο πᾶσι θεοῖσιν:",
"Ζ141":"οὐδ᾽ ἂν ἐγὼ μακάρεσσι θεοῖς ἐθέλοιμι μάχεσθαι.",
"Ζ142":"εἰ δέ τίς ἐσσι βροτῶν οἳ ἀρούρης καρπὸν ἔδουσιν,",
"Ζ143":"ἆσσον ἴθ᾽ ὥς κεν θᾶσσον ὀλέθρου πείραθ᾽ ἵκηαι.",
"Ζ144":"τὸν δ᾽ αὖθ᾽ Ἱππολόχοιο προσηύδα φαίδιμος υἱός:",
"Ζ145":"Τυδεΐδη μεγάθυμε τί ἢ γενεὴν ἐρεείνεις;",
"Ζ146":"οἵη περ φύλλων γενεὴ τοίη δὲ καὶ ἀνδρῶν.",
"Ζ147":"φύλλα τὰ μέν τ᾽ ἄνεμος χαμάδις χέει, ἄλλα δέ θ᾽ ὕλη",
"Ζ148":"τηλεθόωσα φύει, ἔαρος δ᾽ ἐπιγίγνεται ὥρη:",
"Ζ149":"ὣς ἀνδρῶν γενεὴ ἣ μὲν φύει ἣ δ᾽ ἀπολήγει.",
"Ζ150":"εἰ δ᾽ ἐθέλεις καὶ ταῦτα δαήμεναι ὄφρ᾽ ἐῢ εἰδῇς",
"Ζ151":"ἡμετέρην γενεήν, πολλοὶ δέ μιν ἄνδρες ἴσασιν:",
"Ζ152":"ἔστι πόλις Ἐφύρη μυχῷ Ἄργεος ἱπποβότοιο,",
"Ζ153":"ἔνθα δὲ Σίσυφος ἔσκεν, ὃ κέρδιστος γένετ᾽ ἀνδρῶν,",
"Ζ154":"Σίσυφος Αἰολίδης: ὃ δ᾽ ἄρα Γλαῦκον τέκεθ᾽ υἱόν,",
"Ζ155":"αὐτὰρ Γλαῦκος τίκτεν ἀμύμονα Βελλεροφόντην:",
"Ζ156":"τῷ δὲ θεοὶ κάλλός τε καὶ ἠνορέην ἐρατεινὴν",
"Ζ157":"ὤπασαν: αὐτάρ οἱ Προῖτος κακὰ μήσατο θυμῷ,",
"Ζ158":"ὅς ῥ᾽ ἐκ δήμου ἔλασσεν, ἐπεὶ πολὺ φέρτερος ἦεν,",
"Ζ159":"Ἀργείων: Ζεὺς γάρ οἱ ὑπὸ σκήπτρῳ ἐδάμασσε.",
"Ζ160":"τῷ δὲ γυνὴ Προίτου ἐπεμήνατο δῖ᾽ Ἄντεια",
"Ζ161":"κρυπταδίῃ φιλότητι μιγήμεναι: ἀλλὰ τὸν οὔ τι",
"Ζ162":"πεῖθ᾽ ἀγαθὰ φρονέοντα δαΐφρονα Βελλεροφόντην.",
"Ζ163":"ἣ δὲ ψευσαμένη Προῖτον βασιλῆα προσηύδα:",
"Ζ164":"τεθναίης ὦ Προῖτ᾽, ἢ κάκτανε Βελλεροφόντην,",
"Ζ165":"ὅς μ᾽ ἔθελεν φιλότητι μιγήμεναι οὐκ ἐθελούσῃ.",
"Ζ166":"ὣς φάτο, τὸν δὲ ἄνακτα χόλος λάβεν οἷον ἄκουσε:",
"Ζ167":"κτεῖναι μέν ῥ᾽ ἀλέεινε, σεβάσσατο γὰρ τό γε θυμῷ,",
"Ζ168":"πέμπε δέ μιν Λυκίην δέ, πόρεν δ᾽ ὅ γε σήματα λυγρὰ",
"Ζ169":"γράψας ἐν πίνακι πτυκτῷ θυμοφθόρα πολλά,",
"Ζ170":"δεῖξαι δ᾽ ἠνώγειν ᾧ πενθερῷ ὄφρ᾽ ἀπόλοιτο.",
"Ζ171":"αὐτὰρ ὁ βῆ Λυκίην δὲ θεῶν ὑπ᾽ ἀμύμονι πομπῇ.",
"Ζ172":"ἀλλ᾽ ὅτε δὴ Λυκίην ἷξε Ξάνθόν τε ῥέοντα,",
"Ζ173":"προφρονέως μιν τῖεν ἄναξ Λυκίης εὐρείης:",
"Ζ174":"ἐννῆμαρ ξείνισσε καὶ ἐννέα βοῦς ἱέρευσεν.",
"Ζ175":"ἀλλ᾽ ὅτε δὴ δεκάτη ἐφάνη ῥοδοδάκτυλος Ἠὼς",
"Ζ176":"καὶ τότε μιν ἐρέεινε καὶ ᾔτεε σῆμα ἰδέσθαι",
"Ζ177":"ὅττί ῥά οἱ γαμβροῖο πάρα Προίτοιο φέροιτο.",
"Ζ178":"αὐτὰρ ἐπεὶ δὴ σῆμα κακὸν παρεδέξατο γαμβροῦ,",
"Ζ179":"πρῶτον μέν ῥα Χίμαιραν ἀμαιμακέτην ἐκέλευσε",
"Ζ180":"πεφνέμεν: ἣ δ᾽ ἄρ᾽ ἔην θεῖον γένος οὐδ᾽ ἀνθρώπων,",
"Ζ181":"πρόσθε λέων, ὄπιθεν δὲ δράκων, μέσση δὲ χίμαιρα,",
"Ζ182":"δεινὸν ἀποπνείουσα πυρὸς μένος αἰθομένοιο,",
"Ζ183":"καὶ τὴν μὲν κατέπεφνε θεῶν τεράεσσι πιθήσας.",
"Ζ184":"δεύτερον αὖ Σολύμοισι μαχέσσατο κυδαλίμοισι:",
"Ζ185":"καρτίστην δὴ τήν γε μάχην φάτο δύμεναι ἀνδρῶν.",
"Ζ186":"τὸ τρίτον αὖ κατέπεφνεν Ἀμαζόνας ἀντιανείρας.",
"Ζ187":"τῷ δ᾽ ἄρ᾽ ἀνερχομένῳ πυκινὸν δόλον ἄλλον ὕφαινε:",
"Ζ188":"κρίνας ἐκ Λυκίης εὐρείης φῶτας ἀρίστους",
"Ζ189":"εἷσε λόχον: τοὶ δ᾽ οὔ τι πάλιν οἶκον δὲ νέοντο:",
"Ζ190":"πάντας γὰρ κατέπεφνεν ἀμύμων Βελλεροφόντης.",
"Ζ191":"ἀλλ᾽ ὅτε δὴ γίγνωσκε θεοῦ γόνον ἠῢν ἐόντα",
"Ζ192":"αὐτοῦ μιν κατέρυκε, δίδου δ᾽ ὅ γε θυγατέρα ἥν,",
"Ζ193":"δῶκε δέ οἱ τιμῆς βασιληΐδος ἥμισυ πάσης:",
"Ζ194":"καὶ μέν οἱ Λύκιοι τέμενος τάμον ἔξοχον ἄλλων",
"Ζ195":"καλὸν φυταλιῆς καὶ ἀρούρης, ὄφρα νέμοιτο.",
"Ζ196":"ἣ δ᾽ ἔτεκε τρία τέκνα δαΐφρονι Βελλεροφόντῃ",
"Ζ197":"Ἴσανδρόν τε καὶ Ἱππόλοχον καὶ Λαοδάμειαν.",
"Ζ198":"Λαοδαμείῃ μὲν παρελέξατο μητίετα Ζεύς,",
"Ζ199":"ἣ δ᾽ ἔτεκ᾽ ἀντίθεον Σαρπηδόνα χαλκοκορυστήν.",
"Ζ200":"ἀλλ᾽ ὅτε δὴ καὶ κεῖνος ἀπήχθετο πᾶσι θεοῖσιν,",
"Ζ201":"ἤτοι ὃ κὰπ πεδίον τὸ Ἀλήϊον οἶος ἀλᾶτο",
"Ζ202":"ὃν θυμὸν κατέδων, πάτον ἀνθρώπων ἀλεείνων:",
"Ζ203":"Ἴσανδρον δέ οἱ υἱὸν Ἄρης ἆτος πολέμοιο",
"Ζ204":"μαρνάμενον Σολύμοισι κατέκτανε κυδαλίμοισι:",
"Ζ205":"τὴν δὲ χολωσαμένη χρυσήνιος Ἄρτεμις ἔκτα.",
"Ζ206":"Ἱππόλοχος δέ μ᾽ ἔτικτε, καὶ ἐκ τοῦ φημι γενέσθαι:",
"Ζ207":"πέμπε δέ μ᾽ ἐς Τροίην, καί μοι μάλα πόλλ᾽ ἐπέτελλεν",
"Ζ208":"αἰὲν ἀριστεύειν καὶ ὑπείροχον ἔμμεναι ἄλλων,",
"Ζ209":"μηδὲ γένος πατέρων αἰσχυνέμεν, οἳ μέγ᾽ ἄριστοι",
"Ζ210":"ἔν τ᾽ Ἐφύρῃ ἐγένοντο καὶ ἐν Λυκίῃ εὐρείῃ.",
"Ζ211":"ταύτης τοι γενεῆς τε καὶ αἵματος εὔχομαι εἶναι.",
"Ζ212":"ὣς φάτο, γήθησεν δὲ βοὴν ἀγαθὸς Διομήδης:",
"Ζ213":"ἔγχος μὲν κατέπηξεν ἐπὶ χθονὶ πουλυβοτείρῃ,",
"Ζ214":"αὐτὰρ ὃ μειλιχίοισι προσηύδα ποιμένα λαῶν:",
"Ζ215":"ἦ ῥά νύ μοι ξεῖνος πατρώϊός ἐσσι παλαιός:",
"Ζ216":"Οἰνεὺς γάρ ποτε δῖος ἀμύμονα Βελλεροφόντην",
"Ζ217":"ξείνισ᾽ ἐνὶ μεγάροισιν ἐείκοσιν ἤματ᾽ ἐρύξας:",
"Ζ218":"οἳ δὲ καὶ ἀλλήλοισι πόρον ξεινήϊα καλά:",
"Ζ219":"Οἰνεὺς μὲν ζωστῆρα δίδου φοίνικι φαεινόν,",
"Ζ220":"Βελλεροφόντης δὲ χρύσεον δέπας ἀμφικύπελλον",
"Ζ221":"καί μιν ἐγὼ κατέλειπον ἰὼν ἐν δώμασ᾽ ἐμοῖσι.",
"Ζ222":"Τυδέα δ᾽ οὐ μέμνημαι, ἐπεί μ᾽ ἔτι τυτθὸν ἐόντα",
"Ζ223":"κάλλιφ᾽, ὅτ᾽ ἐν Θήβῃσιν ἀπώλετο λαὸς Ἀχαιῶν.",
"Ζ224":"τὼ νῦν σοὶ μὲν ἐγὼ ξεῖνος φίλος Ἄργεϊ μέσσῳ",
"Ζ225":"εἰμί, σὺ δ᾽ ἐν Λυκίῃ ὅτε κεν τῶν δῆμον ἵκωμαι.",
"Ζ226":"ἔγχεα δ᾽ ἀλλήλων ἀλεώμεθα καὶ δι᾽ ὁμίλου:",
"Ζ227":"πολλοὶ μὲν γὰρ ἐμοὶ Τρῶες κλειτοί τ᾽ ἐπίκουροι",
"Ζ228":"κτείνειν ὅν κε θεός γε πόρῃ καὶ ποσσὶ κιχείω,",
"Ζ229":"πολλοὶ δ᾽ αὖ σοὶ Ἀχαιοὶ ἐναιρέμεν ὅν κε δύνηαι.",
"Ζ230":"τεύχεα δ᾽ ἀλλήλοις ἐπαμείψομεν, ὄφρα καὶ οἵδε",
"Ζ231":"γνῶσιν ὅτι ξεῖνοι πατρώϊοι εὐχόμεθ᾽ εἶναι.",
"Ζ232":"ὣς ἄρα φωνήσαντε καθ᾽ ἵππων ἀΐξαντε",
"Ζ233":"χεῖράς τ᾽ ἀλλήλων λαβέτην καὶ πιστώσαντο:",
"Ζ234":"ἔνθ᾽ αὖτε Γλαύκῳ Κρονίδης φρένας ἐξέλετο Ζεύς,",
"Ζ235":"ὃς πρὸς Τυδεΐδην Διομήδεα τεύχε᾽ ἄμειβε",
"Ζ236":"χρύσεα χαλκείων, ἑκατόμβοι᾽ ἐννεαβοίων.",
"Ζ237":"Ἕκτωρ δ᾽ ὡς Σκαιάς τε πύλας καὶ φηγὸν ἵκανεν,",
"Ζ238":"ἀμφ᾽ ἄρα μιν Τρώων ἄλοχοι θέον ἠδὲ θύγατρες",
"Ζ239":"εἰρόμεναι παῖδάς τε κασιγνήτους τε ἔτας τε",
"Ζ240":"καὶ πόσιας: ὃ δ᾽ ἔπειτα θεοῖς εὔχεσθαι ἀνώγει",
"Ζ241":"πάσας ἑξείης: πολλῇσι δὲ κήδε᾽ ἐφῆπτο.",
"Ζ242":"ἀλλ᾽ ὅτε δὴ Πριάμοιο δόμον περικαλλέ᾽ ἵκανε",
"Ζ243":"ξεστῇς αἰθούσῃσι τετυγμένον: αὐτὰρ ἐν αὐτῷ",
"Ζ244":"πεντήκοντ᾽ ἔνεσαν θάλαμοι ξεστοῖο λίθοιο",
"Ζ245":"πλησίον ἀλλήλων δεδμημένοι, ἔνθα δὲ παῖδες",
"Ζ246":"κοιμῶντο Πριάμοιο παρὰ μνηστῇς ἀλόχοισι,",
"Ζ247":"κουράων δ᾽ ἑτέρωθεν ἐναντίοι ἔνδοθεν αὐλῆς",
"Ζ248":"δώδεκ᾽ ἔσαν τέγεοι θάλαμοι ξεστοῖο λίθοιο",
"Ζ249":"πλησίον ἀλλήλων δεδμημένοι, ἔνθα δὲ γαμβροὶ",
"Ζ250":"κοιμῶντο Πριάμοιο παρ᾽ αἰδοίῃς ἀλόχοισιν:",
"Ζ251":"ἔνθά οἱ ἠπιόδωρος ἐναντίη ἤλυθε μήτηρ",
"Ζ252":"Λαοδίκην ἐσάγουσα θυγατρῶν εἶδος ἀρίστην:",
"Ζ253":"ἔν τ᾽ ἄρα οἱ φῦ χειρὶ ἔπος τ᾽ ἔφατ᾽ ἔκ τ᾽ ὀνόμαζε:",
"Ζ254":"τέκνον τίπτε λιπὼν πόλεμον θρασὺν εἰλήλουθας;",
"Ζ255":"ἦ μάλα δὴ τείρουσι δυσώνυμοι υἷες Ἀχαιῶν",
"Ζ256":"μαρνάμενοι περὶ ἄστυ: σὲ δ᾽ ἐνθάδε θυμὸς ἀνῆκεν",
"Ζ257":"ἐλθόντ᾽ ἐξ ἄκρης πόλιος Διὶ χεῖρας ἀνασχεῖν.",
"Ζ258":"ἀλλὰ μέν᾽ ὄφρά κέ τοι μελιηδέα οἶνον ἐνείκω,",
"Ζ259":"ὡς σπείσῃς Διὶ πατρὶ καὶ ἄλλοις ἀθανάτοισι",
"Ζ260":"πρῶτον, ἔπειτα δὲ καὐτὸς ὀνήσεαι αἴ κε πίῃσθα.",
"Ζ261":"ἀνδρὶ δὲ κεκμηῶτι μένος μέγα οἶνος ἀέξει,",
"Ζ262":"ὡς τύνη κέκμηκας ἀμύνων σοῖσιν ἔτῃσι.",
"Ζ263":"τὴν δ᾽ ἠμείβετ᾽ ἔπειτα μέγας κορυθαίολος Ἕκτωρ:",
"Ζ264":"μή μοι οἶνον ἄειρε μελίφρονα πότνια μῆτερ,",
"Ζ265":"μή μ᾽ ἀπογυιώσῃς μένεος, ἀλκῆς τε λάθωμαι:",
"Ζ266":"χερσὶ δ᾽ ἀνίπτοισιν Διὶ λείβειν αἴθοπα οἶνον",
"Ζ267":"ἅζομαι: οὐδέ πῃ ἔστι κελαινεφέϊ Κρονίωνι",
"Ζ268":"αἵματι καὶ λύθρῳ πεπαλαγμένον εὐχετάασθαι.",
"Ζ269":"ἀλλὰ σὺ μὲν πρὸς νηὸν Ἀθηναίης ἀγελείης",
"Ζ270":"ἔρχεο σὺν θυέεσσιν ἀολλίσσασα γεραιάς:",
"Ζ271":"πέπλον δ᾽, ὅς τίς τοι χαριέστατος ἠδὲ μέγιστος",
"Ζ272":"ἔστιν ἐνὶ μεγάρῳ καί τοι πολὺ φίλτατος αὐτῇ,",
"Ζ273":"τὸν θὲς Ἀθηναίης ἐπὶ γούνασιν ἠϋκόμοιο,",
"Ζ274":"καί οἱ ὑποσχέσθαι δυοκαίδεκα βοῦς ἐνὶ νηῷ",
"Ζ275":"ἤνις ἠκέστας ἱερευσέμεν, αἴ κ᾽ ἐλεήσῃ",
"Ζ276":"ἄστύ τε καὶ Τρώων ἀλόχους καὶ νήπια τέκνα,",
"Ζ277":"αἴ κεν Τυδέος υἱὸν ἀπόσχῃ Ἰλίου ἱρῆς",
"Ζ278":"ἄγριον αἰχμητὴν κρατερὸν μήστωρα φόβοιο.",
"Ζ279":"ἀλλὰ σὺ μὲν πρὸς νηὸν Ἀθηναίης ἀγελείης",
"Ζ280":"ἔρχευ, ἐγὼ δὲ Πάριν μετελεύσομαι ὄφρα καλέσσω",
"Ζ281":"αἴ κ᾽ ἐθέλῃσ᾽ εἰπόντος ἀκουέμεν: ὥς κέ οἱ αὖθι",
"Ζ282":"γαῖα χάνοι: μέγα γάρ μιν Ὀλύμπιος ἔτρεφε πῆμα",
"Ζ283":"Τρωσί τε καὶ Πριάμῳ μεγαλήτορι τοῖό τε παισίν.",
"Ζ284":"εἰ κεῖνόν γε ἴδοιμι κατελθόντ᾽ Ἄϊδος εἴσω",
"Ζ285":"φαίην κε φρέν᾽ ἀτέρπου ὀϊζύος ἐκλελαθέσθαι.",
"Ζ286":"ὣς ἔφαθ᾽, ἣ δὲ μολοῦσα ποτὶ μέγαρ᾽ ἀμφιπόλοισι",
"Ζ287":"κέκλετο: ταὶ δ᾽ ἄρ᾽ ἀόλλισσαν κατὰ ἄστυ γεραιάς.",
"Ζ288":"αὐτὴ δ᾽ ἐς θάλαμον κατεβήσετο κηώεντα,",
"Ζ289":"ἔνθ᾽ ἔσάν οἱ πέπλοι παμποίκιλα ἔργα γυναικῶν",
"Ζ290":"Σιδονίων, τὰς αὐτὸς Ἀλέξανδρος θεοειδὴς",
"Ζ291":"ἤγαγε Σιδονίηθεν ἐπιπλὼς εὐρέα πόντον,",
"Ζ292":"τὴν ὁδὸν ἣν Ἑλένην περ ἀνήγαγεν εὐπατέρειαν:",
"Ζ293":"τῶν ἕν᾽ ἀειραμένη Ἑκάβη φέρε δῶρον Ἀθήνῃ,",
"Ζ294":"ὃς κάλλιστος ἔην ποικίλμασιν ἠδὲ μέγιστος,",
"Ζ295":"ἀστὴρ δ᾽ ὣς ἀπέλαμπεν: ἔκειτο δὲ νείατος ἄλλων.",
"Ζ296":"βῆ δ᾽ ἰέναι, πολλαὶ δὲ μετεσσεύοντο γεραιαί.",
"Ζ297":"αἳ δ᾽ ὅτε νηὸν ἵκανον Ἀθήνης ἐν πόλει ἄκρῃ,",
"Ζ298":"τῇσι θύρας ὤϊξε Θεανὼ καλλιπάρῃος",
"Ζ299":"Κισσηῒς ἄλοχος Ἀντήνορος ἱπποδάμοιο:",
"Ζ300":"τὴν γὰρ Τρῶες ἔθηκαν Ἀθηναίης ἱέρειαν.",
"Ζ301":"αἳ δ᾽ ὀλολυγῇ πᾶσαι Ἀθήνῃ χεῖρας ἀνέσχον:",
"Ζ302":"ἣ δ᾽ ἄρα πέπλον ἑλοῦσα Θεανὼ καλλιπάρῃος",
"Ζ303":"θῆκεν Ἀθηναίης ἐπὶ γούνασιν ἠϋκόμοιο,",
"Ζ304":"εὐχομένη δ᾽ ἠρᾶτο Διὸς κούρῃ μεγάλοιο:",
"Ζ305":"πότνι᾽ Ἀθηναίη ἐρυσίπτολι δῖα θεάων",
"Ζ306":"ἆξον δὴ ἔγχος Διομήδεος, ἠδὲ καὶ αὐτὸν",
"Ζ307":"πρηνέα δὸς πεσέειν Σκαιῶν προπάροιθε πυλάων,",
"Ζ308":"ὄφρά τοι αὐτίκα νῦν δυοκαίδεκα βοῦς ἐνὶ νηῷ",
"Ζ309":"ἤνις ἠκέστας ἱερεύσομεν, αἴ κ᾽ ἐλεήσῃς",
"Ζ310":"ἄστύ τε καὶ Τρώων ἀλόχους καὶ νήπια τέκνα.",
"Ζ311":"ὣς ἔφατ᾽ εὐχομένη, ἀνένευε δὲ Παλλὰς Ἀθήνη.",
"Ζ312":"ὣς αἳ μέν ῥ᾽ εὔχοντο Διὸς κούρῃ μεγάλοιο,",
"Ζ313":"Ἕκτωρ δὲ πρὸς δώματ᾽ Ἀλεξάνδροιο βεβήκει",
"Ζ314":"καλά, τά ῥ᾽ αὐτὸς ἔτευξε σὺν ἀνδράσιν οἳ τότ᾽ ἄριστοι",
"Ζ315":"ἦσαν ἐνὶ Τροίῃ ἐριβώλακι τέκτονες ἄνδρες,",
"Ζ316":"οἵ οἱ ἐποίησαν θάλαμον καὶ δῶμα καὶ αὐλὴν",
"Ζ317":"ἐγγύθι τε Πριάμοιο καὶ Ἕκτορος ἐν πόλει ἄκρῃ.",
"Ζ318":"ἔνθ᾽ Ἕκτωρ εἰσῆλθε Διῒ φίλος, ἐν δ᾽ ἄρα χειρὶ",
"Ζ319":"ἔγχος ἔχ᾽ ἑνδεκάπηχυ: πάροιθε δὲ λάμπετο δουρὸς",
"Ζ320":"αἰχμὴ χαλκείη, περὶ δὲ χρύσεος θέε πόρκης.",
"Ζ321":"τὸν δ᾽ εὗρ᾽ ἐν θαλάμῳ περικαλλέα τεύχε᾽ ἕποντα",
"Ζ322":"ἀσπίδα καὶ θώρηκα, καὶ ἀγκύλα τόξ᾽ ἁφόωντα:",
"Ζ323":"Ἀργείη δ᾽ Ἑλένη μετ᾽ ἄρα δμῳῇσι γυναιξὶν",
"Ζ324":"ἧστο καὶ ἀμφιπόλοισι περικλυτὰ ἔργα κέλευε.",
"Ζ325":"τὸν δ᾽ Ἕκτωρ νείκεσσεν ἰδὼν αἰσχροῖς ἐπέεσσι:",
"Ζ326":"δαιμόνι᾽ οὐ μὲν καλὰ χόλον τόνδ᾽ ἔνθεο θυμῷ,",
"Ζ327":"λαοὶ μὲν φθινύθουσι περὶ πτόλιν αἰπύ τε τεῖχος",
"Ζ328":"μαρνάμενοι: σέο δ᾽ εἵνεκ᾽ ἀϋτή τε πτόλεμός τε",
"Ζ329":"ἄστυ τόδ᾽ ἀμφιδέδηε: σὺ δ᾽ ἂν μαχέσαιο καὶ ἄλλῳ,",
"Ζ330":"ὅν τινά που μεθιέντα ἴδοις στυγεροῦ πολέμοιο.",
"Ζ331":"ἀλλ᾽ ἄνα μὴ τάχα ἄστυ πυρὸς δηΐοιο θέρηται.",
"Ζ332":"τὸν δ᾽ αὖτε προσέειπεν Ἀλέξανδρος θεοειδής:",
"Ζ333":"Ἕκτορ ἐπεί με κατ᾽ αἶσαν ἐνείκεσας οὐδ᾽ ὑπὲρ αἶσαν,",
"Ζ334":"τοὔνεκά τοι ἐρέω: σὺ δὲ σύνθεο καί μευ ἄκουσον:",
"Ζ335":"οὔ τοι ἐγὼ Τρώων τόσσον χόλῳ οὐδὲ νεμέσσι",
"Ζ336":"ἥμην ἐν θαλάμῳ, ἔθελον δ᾽ ἄχεϊ προτραπέσθαι.",
"Ζ337":"νῦν δέ με παρειποῦσ᾽ ἄλοχος μαλακοῖς ἐπέεσσιν",
"Ζ338":"ὅρμησ᾽ ἐς πόλεμον: δοκέει δέ μοι ὧδε καὶ αὐτῷ",
"Ζ339":"λώϊον ἔσσεσθαι: νίκη δ᾽ ἐπαμείβεται ἄνδρας.",
"Ζ340":"ἀλλ᾽ ἄγε νῦν ἐπίμεινον, Ἀρήϊα τεύχεα δύω:",
"Ζ341":"ἢ ἴθ᾽, ἐγὼ δὲ μέτειμι: κιχήσεσθαι δέ σ᾽ ὀΐω.",
"Ζ342":"ὣς φάτο, τὸν δ᾽ οὔ τι προσέφη κορυθαίολος Ἕκτωρ:",
"Ζ343":"τὸν δ᾽ Ἑλένη μύθοισι προσηύδα μειλιχίοισι:",
"Ζ344":"δᾶερ ἐμεῖο κυνὸς κακομηχάνου ὀκρυοέσσης,",
"Ζ345":"ὥς μ᾽ ὄφελ᾽ ἤματι τῷ ὅτε με πρῶτον τέκε μήτηρ",
"Ζ346":"οἴχεσθαι προφέρουσα κακὴ ἀνέμοιο θύελλα",
"Ζ347":"εἰς ὄρος ἢ εἰς κῦμα πολυφλοίσβοιο θαλάσσης,",
"Ζ348":"ἔνθά με κῦμ᾽ ἀπόερσε πάρος τάδε ἔργα γενέσθαι.",
"Ζ349":"αὐτὰρ ἐπεὶ τάδε γ᾽ ὧδε θεοὶ κακὰ τεκμήραντο,",
"Ζ350":"ἀνδρὸς ἔπειτ᾽ ὤφελλον ἀμείνονος εἶναι ἄκοιτις,",
"Ζ351":"ὃς ᾔδη νέμεσίν τε καὶ αἴσχεα πόλλ᾽ ἀνθρώπων.",
"Ζ352":"τούτῳ δ᾽ οὔτ᾽ ἂρ νῦν φρένες ἔμπεδοι οὔτ᾽ ἄρ᾽ ὀπίσσω",
"Ζ353":"ἔσσονται: τὼ καί μιν ἐπαυρήσεσθαι ὀΐω.",
"Ζ354":"ἀλλ᾽ ἄγε νῦν εἴσελθε καὶ ἕζεο τῷδ᾽ ἐπὶ δίφρῳ",
"Ζ355":"δᾶερ, ἐπεί σε μάλιστα πόνος φρένας ἀμφιβέβηκεν",
"Ζ356":"εἵνεκ᾽ ἐμεῖο κυνὸς καὶ Ἀλεξάνδρου ἕνεκ᾽ ἄτης,",
"Ζ357":"οἷσιν ἐπὶ Ζεὺς θῆκε κακὸν μόρον, ὡς καὶ ὀπίσσω",
"Ζ358":"ἀνθρώποισι πελώμεθ᾽ ἀοίδιμοι ἐσσομένοισι.",
"Ζ359":"τὴν δ᾽ ἠμείβετ᾽ ἔπειτα μέγας κορυθαίολος Ἕκτωρ",
"Ζ360":"μή με κάθιζ᾽ Ἑλένη φιλέουσά περ: οὐδέ με πείσεις:",
"Ζ361":"ἤδη γάρ μοι θυμὸς ἐπέσσυται ὄφρ᾽ ἐπαμύνω",
"Ζ362":"Τρώεσσ᾽, οἳ μέγ᾽ ἐμεῖο ποθὴν ἀπεόντος ἔχουσιν.",
"Ζ363":"ἀλλὰ σύ γ᾽ ὄρνυθι τοῦτον, ἐπειγέσθω δὲ καὶ αὐτός,",
"Ζ364":"ὥς κεν ἔμ᾽ ἔντοσθεν πόλιος καταμάρψῃ ἐόντα.",
"Ζ365":"καὶ γὰρ ἐγὼν οἶκον δὲ ἐλεύσομαι ὄφρα ἴδωμαι",
"Ζ366":"οἰκῆας ἄλοχόν τε φίλην καὶ νήπιον υἱόν.",
"Ζ367":"οὐ γὰρ οἶδ᾽ εἰ ἔτι σφιν ὑπότροπος ἵξομαι αὖτις,",
"Ζ368":"ἦ ἤδη μ᾽ ὑπὸ χερσὶ θεοὶ δαμόωσιν Ἀχαιῶν.",
"Ζ369":"ὣς ἄρα φωνήσας ἀπέβη κορυθαίολος Ἕκτωρ:",
"Ζ370":"αἶψα δ᾽ ἔπειθ᾽ ἵκανε δόμους εὖ ναιετάοντας,",
"Ζ371":"οὐδ᾽ εὗρ᾽ Ἀνδρομάχην λευκώλενον ἐν μεγάροισιν,",
"Ζ372":"ἀλλ᾽ ἥ γε ξὺν παιδὶ καὶ ἀμφιπόλῳ ἐϋπέπλῳ",
"Ζ373":"πύργῳ ἐφεστήκει γοόωσά τε μυρομένη τε.",
"Ζ374":"Ἕκτωρ δ᾽ ὡς οὐκ ἔνδον ἀμύμονα τέτμεν ἄκοιτιν",
"Ζ375":"ἔστη ἐπ᾽ οὐδὸν ἰών, μετὰ δὲ δμῳῇσιν ἔειπεν:",
"Ζ376":"εἰ δ᾽ ἄγε μοι δμῳαὶ νημερτέα μυθήσασθε:",
"Ζ377":"πῇ ἔβη Ἀνδρομάχη λευκώλενος ἐκ μεγάροιο;",
"Ζ378":"ἠέ πῃ ἐς γαλόων ἢ εἰνατέρων ἐϋπέπλων",
"Ζ379":"ἢ ἐς Ἀθηναίης ἐξοίχεται, ἔνθά περ ἄλλαι",
"Ζ380":"Τρῳαὶ ἐϋπλόκαμοι δεινὴν θεὸν ἱλάσκονται;",
"Ζ381":"τὸν δ᾽ αὖτ᾽ ὀτρηρὴ ταμίη πρὸς μῦθον ἔειπεν:",
"Ζ382":"Ἕκτορ ἐπεὶ μάλ᾽ ἄνωγας ἀληθέα μυθήσασθαι,",
"Ζ383":"οὔτέ πῃ ἐς γαλόων οὔτ᾽ εἰνατέρων ἐϋπέπλων",
"Ζ384":"οὔτ᾽ ἐς Ἀθηναίης ἐξοίχεται, ἔνθά περ ἄλλαι",
"Ζ385":"Τρῳαὶ ἐϋπλόκαμοι δεινὴν θεὸν ἱλάσκονται,",
"Ζ386":"ἀλλ᾽ ἐπὶ πύργον ἔβη μέγαν Ἰλίου, οὕνεκ᾽ ἄκουσε",
"Ζ387":"τείρεσθαι Τρῶας, μέγα δὲ κράτος εἶναι Ἀχαιῶν.",
"Ζ388":"ἣ μὲν δὴ πρὸς τεῖχος ἐπειγομένη ἀφικάνει",
"Ζ389":"μαινομένῃ ἐϊκυῖα: φέρει δ᾽ ἅμα παῖδα τιθήνη.",
"Ζ390":"ἦ ῥα γυνὴ ταμίη, ὃ δ᾽ ἀπέσσυτο δώματος Ἕκτωρ",
"Ζ391":"τὴν αὐτὴν ὁδὸν αὖτις ἐϋκτιμένας κατ᾽ ἀγυιάς.",
"Ζ392":"εὖτε πύλας ἵκανε διερχόμενος μέγα ἄστυ",
"Ζ393":"Σκαιάς, τῇ ἄρ᾽ ἔμελλε διεξίμεναι πεδίον δέ,",
"Ζ394":"ἔνθ᾽ ἄλοχος πολύδωρος ἐναντίη ἦλθε θέουσα",
"Ζ395":"Ἀνδρομάχη θυγάτηρ μεγαλήτορος Ἠετίωνος",
"Ζ396":"Ἠετίων ὃς ἔναιεν ὑπὸ Πλάκῳ ὑληέσσῃ",
"Ζ397":"Θήβῃ Ὑποπλακίῃ Κιλίκεσσ᾽ ἄνδρεσσιν ἀνάσσων:",
"Ζ398":"τοῦ περ δὴ θυγάτηρ ἔχεθ᾽ Ἕκτορι χαλκοκορυστῇ.",
"Ζ399":"ἥ οἱ ἔπειτ᾽ ἤντησ᾽, ἅμα δ᾽ ἀμφίπολος κίεν αὐτῇ",
"Ζ400":"παῖδ᾽ ἐπὶ κόλπῳ ἔχουσ᾽ ἀταλάφρονα νήπιον αὔτως",
"Ζ401":"Ἑκτορίδην ἀγαπητὸν ἀλίγκιον ἀστέρι καλῷ,",
"Ζ402":"τόν ῥ᾽ Ἕκτωρ καλέεσκε Σκαμάνδριον, αὐτὰρ οἱ ἄλλοι",
"Ζ403":"Ἀστυάνακτ᾽: οἶος γὰρ ἐρύετο Ἴλιον Ἕκτωρ.",
"Ζ404":"ἤτοι ὃ μὲν μείδησεν ἰδὼν ἐς παῖδα σιωπῇ:",
"Ζ405":"Ἀνδρομάχη δέ οἱ ἄγχι παρίστατο δάκρυ χέουσα,",
"Ζ406":"ἔν τ᾽ ἄρα οἱ φῦ χειρὶ ἔπος τ᾽ ἔφατ᾽ ἔκ τ᾽ ὀνόμαζε:",
"Ζ407":"δαιμόνιε φθίσει σε τὸ σὸν μένος, οὐδ᾽ ἐλεαίρεις",
"Ζ408":"παῖδά τε νηπίαχον καὶ ἔμ᾽ ἄμμορον, ἣ τάχα χήρη",
"Ζ409":"σεῦ ἔσομαι: τάχα γάρ σε κατακτανέουσιν Ἀχαιοὶ",
"Ζ410":"πάντες ἐφορμηθέντες: ἐμοὶ δέ κε κέρδιον εἴη",
"Ζ411":"σεῦ ἀφαμαρτούσῃ χθόνα δύμεναι: οὐ γὰρ ἔτ᾽ ἄλλη",
"Ζ412":"ἔσται θαλπωρὴ ἐπεὶ ἂν σύ γε πότμον ἐπίσπῃς",
"Ζ413":"ἀλλ᾽ ἄχε᾽: οὐδέ μοι ἔστι πατὴρ καὶ πότνια μήτηρ.",
"Ζ414":"ἤτοι γὰρ πατέρ᾽ ἁμὸν ἀπέκτανε δῖος Ἀχιλλεύς,",
"Ζ415":"ἐκ δὲ πόλιν πέρσεν Κιλίκων εὖ ναιετάουσαν",
"Ζ416":"Θήβην ὑψίπυλον: κατὰ δ᾽ ἔκτανεν Ἠετίωνα,",
"Ζ417":"οὐδέ μιν ἐξενάριξε, σεβάσσατο γὰρ τό γε θυμῷ,",
"Ζ418":"ἀλλ᾽ ἄρα μιν κατέκηε σὺν ἔντεσι δαιδαλέοισιν",
"Ζ419":"ἠδ᾽ ἐπὶ σῆμ᾽ ἔχεεν: περὶ δὲ πτελέας ἐφύτευσαν",
"Ζ420":"νύμφαι ὀρεστιάδες κοῦραι Διὸς αἰγιόχοιο.",
"Ζ421":"οἳ δέ μοι ἑπτὰ κασίγνητοι ἔσαν ἐν μεγάροισιν",
"Ζ422":"οἳ μὲν πάντες ἰῷ κίον ἤματι Ἄϊδος εἴσω:",
"Ζ423":"πάντας γὰρ κατέπεφνε ποδάρκης δῖος Ἀχιλλεὺς",
"Ζ424":"βουσὶν ἐπ᾽ εἰλιπόδεσσι καὶ ἀργεννῇς ὀΐεσσι.",
"Ζ425":"μητέρα δ᾽, ἣ βασίλευεν ὑπὸ Πλάκῳ ὑληέσσῃ,",
"Ζ426":"τὴν ἐπεὶ ἂρ δεῦρ᾽ ἤγαγ᾽ ἅμ᾽ ἄλλοισι κτεάτεσσιν,",
"Ζ427":"ἂψ ὅ γε τὴν ἀπέλυσε λαβὼν ἀπερείσι᾽ ἄποινα,",
"Ζ428":"πατρὸς δ᾽ ἐν μεγάροισι βάλ᾽ Ἄρτεμις ἰοχέαιρα.",
"Ζ429":"Ἕκτορ ἀτὰρ σύ μοί ἐσσι πατὴρ καὶ πότνια μήτηρ",
"Ζ430":"ἠδὲ κασίγνητος, σὺ δέ μοι θαλερὸς παρακοίτης:",
"Ζ431":"ἀλλ᾽ ἄγε νῦν ἐλέαιρε καὶ αὐτοῦ μίμν᾽ ἐπὶ πύργῳ,",
"Ζ432":"μὴ παῖδ᾽ ὀρφανικὸν θήῃς χήρην τε γυναῖκα:",
"Ζ433":"λαὸν δὲ στῆσον παρ᾽ ἐρινεόν, ἔνθα μάλιστα",
"Ζ434":"ἀμβατός ἐστι πόλις καὶ ἐπίδρομον ἔπλετο τεῖχος.",
"Ζ435":"τρὶς γὰρ τῇ γ᾽ ἐλθόντες ἐπειρήσανθ᾽ οἱ ἄριστοι",
"Ζ436":"ἀμφ᾽ Αἴαντε δύω καὶ ἀγακλυτὸν Ἰδομενῆα",
"Ζ437":"ἠδ᾽ ἀμφ᾽ Ἀτρεΐδας καὶ Τυδέος ἄλκιμον υἱόν:",
"Ζ438":"ἤ πού τίς σφιν ἔνισπε θεοπροπίων ἐῢ εἰδώς,",
"Ζ439":"ἤ νυ καὶ αὐτῶν θυμὸς ἐποτρύνει καὶ ἀνώγει.",
"Ζ440":"τὴν δ᾽ αὖτε προσέειπε μέγας κορυθαίολος Ἕκτωρ:",
"Ζ441":"ἦ καὶ ἐμοὶ τάδε πάντα μέλει γύναι: ἀλλὰ μάλ᾽ αἰνῶς",
"Ζ442":"αἰδέομαι Τρῶας καὶ Τρῳάδας ἑλκεσιπέπλους,",
"Ζ443":"αἴ κε κακὸς ὣς νόσφιν ἀλυσκάζω πολέμοιο:",
"Ζ444":"οὐδέ με θυμὸς ἄνωγεν, ἐπεὶ μάθον ἔμμεναι ἐσθλὸς",
"Ζ445":"αἰεὶ καὶ πρώτοισι μετὰ Τρώεσσι μάχεσθαι",
"Ζ446":"ἀρνύμενος πατρός τε μέγα κλέος ἠδ᾽ ἐμὸν αὐτοῦ.",
"Ζ447":"εὖ γὰρ ἐγὼ τόδε οἶδα κατὰ φρένα καὶ κατὰ θυμόν:",
"Ζ448":"ἔσσεται ἦμαρ ὅτ᾽ ἄν ποτ᾽ ὀλώλῃ Ἴλιος ἱρὴ",
"Ζ449":"καὶ Πρίαμος καὶ λαὸς ἐϋμμελίω Πριάμοιο.",
"Ζ450":"ἀλλ᾽ οὔ μοι Τρώων τόσσον μέλει ἄλγος ὀπίσσω,",
"Ζ451":"οὔτ᾽ αὐτῆς Ἑκάβης οὔτε Πριάμοιο ἄνακτος",
"Ζ452":"οὔτε κασιγνήτων, οἵ κεν πολέες τε καὶ ἐσθλοὶ",
"Ζ453":"ἐν κονίῃσι πέσοιεν ὑπ᾽ ἀνδράσι δυσμενέεσσιν,",
"Ζ454":"ὅσσον σεῦ, ὅτε κέν τις Ἀχαιῶν χαλκοχιτώνων",
"Ζ455":"δακρυόεσσαν ἄγηται ἐλεύθερον ἦμαρ ἀπούρας:",
"Ζ456":"καί κεν ἐν Ἄργει ἐοῦσα πρὸς ἄλλης ἱστὸν ὑφαίνοις,",
"Ζ457":"καί κεν ὕδωρ φορέοις Μεσσηΐδος ἢ Ὑπερείης",
"Ζ458":"πόλλ᾽ ἀεκαζομένη, κρατερὴ δ᾽ ἐπικείσετ᾽ ἀνάγκη:",
"Ζ459":"καί ποτέ τις εἴπῃσιν ἰδὼν κατὰ δάκρυ χέουσαν:",
"Ζ460":"Ἕκτορος ἥδε γυνὴ ὃς ἀριστεύεσκε μάχεσθαι",
"Ζ461":"Τρώων ἱπποδάμων ὅτε Ἴλιον ἀμφεμάχοντο.",
"Ζ462":"ὥς ποτέ τις ἐρέει: σοὶ δ᾽ αὖ νέον ἔσσεται ἄλγος",
"Ζ463":"χήτεϊ τοιοῦδ᾽ ἀνδρὸς ἀμύνειν δούλιον ἦμαρ.",
"Ζ464":"ἀλλά με τεθνηῶτα χυτὴ κατὰ γαῖα καλύπτοι",
"Ζ465":"πρίν γέ τι σῆς τε βοῆς σοῦ θ᾽ ἑλκηθμοῖο πυθέσθαι.",
"Ζ466":"ὣς εἰπὼν οὗ παιδὸς ὀρέξατο φαίδιμος Ἕκτωρ:",
"Ζ467":"ἂψ δ᾽ ὃ πάϊς πρὸς κόλπον ἐϋζώνοιο τιθήνης",
"Ζ468":"ἐκλίνθη ἰάχων πατρὸς φίλου ὄψιν ἀτυχθεὶς",
"Ζ469":"ταρβήσας χαλκόν τε ἰδὲ λόφον ἱππιοχαίτην,",
"Ζ470":"δεινὸν ἀπ᾽ ἀκροτάτης κόρυθος νεύοντα νοήσας.",
"Ζ471":"ἐκ δ᾽ ἐγέλασσε πατήρ τε φίλος καὶ πότνια μήτηρ:",
"Ζ472":"αὐτίκ᾽ ἀπὸ κρατὸς κόρυθ᾽ εἵλετο φαίδιμος Ἕκτωρ,",
"Ζ473":"καὶ τὴν μὲν κατέθηκεν ἐπὶ χθονὶ παμφανόωσαν:",
"Ζ474":"αὐτὰρ ὅ γ᾽ ὃν φίλον υἱὸν ἐπεὶ κύσε πῆλέ τε χερσὶν",
"Ζ475":"εἶπε δ᾽ ἐπευξάμενος Διί τ᾽ ἄλλοισίν τε θεοῖσι:",
"Ζ476":"Ζεῦ ἄλλοι τε θεοὶ δότε δὴ καὶ τόνδε γενέσθαι",
"Ζ477":"παῖδ᾽ ἐμὸν ὡς καὶ ἐγώ περ ἀριπρεπέα Τρώεσσιν,",
"Ζ478":"ὧδε βίην τ᾽ ἀγαθόν, καὶ Ἰλίου ἶφι ἀνάσσειν:",
"Ζ479":"καί ποτέ τις εἴποι πατρός γ᾽ ὅδε πολλὸν ἀμείνων",
"Ζ480":"ἐκ πολέμου ἀνιόντα: φέροι δ᾽ ἔναρα βροτόεντα",
"Ζ481":"κτείνας δήϊον ἄνδρα, χαρείη δὲ φρένα μήτηρ.",
"Ζ482":"ὣς εἰπὼν ἀλόχοιο φίλης ἐν χερσὶν ἔθηκε",
"Ζ483":"παῖδ᾽ ἑόν: ἣ δ᾽ ἄρα μιν κηώδεϊ δέξατο κόλπῳ",
"Ζ484":"δακρυόεν γελάσασα: πόσις δ᾽ ἐλέησε νοήσας,",
"Ζ485":"χειρί τέ μιν κατέρεξεν ἔπος τ᾽ ἔφατ᾽ ἔκ τ᾽ ὀνόμαζε:",
"Ζ486":"δαιμονίη μή μοί τι λίην ἀκαχίζεο θυμῷ:",
"Ζ487":"οὐ γάρ τίς μ᾽ ὑπὲρ αἶσαν ἀνὴρ Ἄϊδι προϊάψει:",
"Ζ488":"μοῖραν δ᾽ οὔ τινά φημι πεφυγμένον ἔμμεναι ἀνδρῶν,",
"Ζ489":"οὐ κακὸν οὐδὲ μὲν ἐσθλόν, ἐπὴν τὰ πρῶτα γένηται.",
"Ζ490":"ἀλλ᾽ εἰς οἶκον ἰοῦσα τὰ σ᾽ αὐτῆς ἔργα κόμιζε",
"Ζ491":"ἱστόν τ᾽ ἠλακάτην τε, καὶ ἀμφιπόλοισι κέλευε",
"Ζ492":"ἔργον ἐποίχεσθαι: πόλεμος δ᾽ ἄνδρεσσι μελήσει",
"Ζ493":"πᾶσι, μάλιστα δ᾽ ἐμοί, τοὶ Ἰλίῳ ἐγγεγάασιν.",
"Ζ494":"ὣς ἄρα φωνήσας κόρυθ᾽ εἵλετο φαίδιμος Ἕκτωρ",
"Ζ495":"ἵππουριν: ἄλοχος δὲ φίλη οἶκον δὲ βεβήκει",
"Ζ496":"ἐντροπαλιζομένη, θαλερὸν κατὰ δάκρυ χέουσα.",
"Ζ497":"αἶψα δ᾽ ἔπειθ᾽ ἵκανε δόμους εὖ ναιετάοντας",
"Ζ498":"Ἕκτορος ἀνδροφόνοιο, κιχήσατο δ᾽ ἔνδοθι πολλὰς",
"Ζ499":"ἀμφιπόλους, τῇσιν δὲ γόον πάσῃσιν ἐνῶρσεν.",
"Ζ500":"αἳ μὲν ἔτι ζωὸν γόον Ἕκτορα ᾧ ἐνὶ οἴκῳ:",
"Ζ501":"οὐ γάρ μιν ἔτ᾽ ἔφαντο ὑπότροπον ἐκ πολέμοιο",
"Ζ502":"ἵξεσθαι προφυγόντα μένος καὶ χεῖρας Ἀχαιῶν.",
"Ζ503":"οὐδὲ Πάρις δήθυνεν ἐν ὑψηλοῖσι δόμοισιν,",
"Ζ504":"ἀλλ᾽ ὅ γ᾽, ἐπεὶ κατέδυ κλυτὰ τεύχεα ποικίλα χαλκῷ,",
"Ζ505":"σεύατ᾽ ἔπειτ᾽ ἀνὰ ἄστυ ποσὶ κραιπνοῖσι πεποιθώς.",
"Ζ506":"ὡς δ᾽ ὅτε τις στατὸς ἵππος ἀκοστήσας ἐπὶ φάτνῃ",
"Ζ507":"δεσμὸν ἀπορρήξας θείῃ πεδίοιο κροαίνων",
"Ζ508":"εἰωθὼς λούεσθαι ἐϋρρεῖος ποταμοῖο",
"Ζ509":"κυδιόων: ὑψοῦ δὲ κάρη ἔχει, ἀμφὶ δὲ χαῖται",
"Ζ510":"ὤμοις ἀΐσσονται: ὃ δ᾽ ἀγλαΐηφι πεποιθὼς",
"Ζ511":"ῥίμφά ἑ γοῦνα φέρει μετά τ᾽ ἤθεα καὶ νομὸν ἵππων:",
"Ζ512":"ὣς υἱὸς Πριάμοιο Πάρις κατὰ Περγάμου ἄκρης",
"Ζ513":"τεύχεσι παμφαίνων ὥς τ᾽ ἠλέκτωρ ἐβεβήκει",
"Ζ514":"καγχαλόων, ταχέες δὲ πόδες φέρον: αἶψα δ᾽ ἔπειτα",
"Ζ515":"Ἕκτορα δῖον ἔτετμεν ἀδελφεὸν εὖτ᾽ ἄρ᾽ ἔμελλε",
"Ζ516":"στρέψεσθ᾽ ἐκ χώρης ὅθι ᾗ ὀάριζε γυναικί.",
"Ζ517":"τὸν πρότερος προσέειπεν Ἀλέξανδρος θεοειδής:",
"Ζ518":"ἠθεῖ᾽ ἦ μάλα δή σε καὶ ἐσσύμενον κατερύκω",
"Ζ519":"δηθύνων, οὐδ᾽ ἦλθον ἐναίσιμον ὡς ἐκέλευες;",
"Ζ520":"τὸν δ᾽ ἀπαμειβόμενος προσέφη κορυθαίολος Ἕκτωρ:",
"Ζ521":"δαιμόνι᾽ οὐκ ἄν τίς τοι ἀνὴρ ὃς ἐναίσιμος εἴη",
"Ζ522":"ἔργον ἀτιμήσειε μάχης, ἐπεὶ ἄλκιμός ἐσσι:",
"Ζ523":"ἀλλὰ ἑκὼν μεθιεῖς τε καὶ οὐκ ἐθέλεις: τὸ δ᾽ ἐμὸν κῆρ",
"Ζ524":"ἄχνυται ἐν θυμῷ, ὅθ᾽ ὑπὲρ σέθεν αἴσχε᾽ ἀκούω",
"Ζ525":"πρὸς Τρώων, οἳ ἔχουσι πολὺν πόνον εἵνεκα σεῖο.",
"Ζ526":"ἀλλ᾽ ἴομεν: τὰ δ᾽ ὄπισθεν ἀρεσσόμεθ᾽, αἴ κέ ποθι Ζεὺς",
"Ζ527":"δώῃ ἐπουρανίοισι θεοῖς αἰειγενέτῃσι",
"Ζ528":"κρητῆρα στήσασθαι ἐλεύθερον ἐν μεγάροισιν",
"Ζ529":"ἐκ Τροίης ἐλάσαντας ἐϋκνήμιδας Ἀχαιούς.",
<h4 class="C2">Book 7</h4>"Η1":"ὣς εἰπὼν πυλέων ἐξέσσυτο φαίδιμος Ἕκτωρ,",
"Η2":"τῷ δ᾽ ἅμ᾽ Ἀλέξανδρος κί᾽ ἀδελφεός: ἐν δ᾽ ἄρα θυμῷ",
"Η3":"ἀμφότεροι μέμασαν πολεμίζειν ἠδὲ μάχεσθαι.",
"Η4":"ὡς δὲ θεὸς ναύτῃσιν ἐελδομένοισιν ἔδωκεν",
"Η5":"οὖρον, ἐπεί κε κάμωσιν ἐϋξέστῃς ἐλάτῃσι",
"Η6":"πόντον ἐλαύνοντες, καμάτῳ δ᾽ ὑπὸ γυῖα λέλυνται,",
"Η7":"ὣς ἄρα τὼ Τρώεσσιν ἐελδομένοισι φανήτην.",
"Η8":"ἔνθ᾽ ἑλέτην ὃ μὲν υἱὸν Ἀρηϊθόοιο ἄνακτος",
"Η9":"Ἄρνῃ ναιετάοντα Μενέσθιον, ὃν κορυνήτης",
"Η10":"γείνατ᾽ Ἀρηΐθοος καὶ Φυλομέδουσα βοῶπις:",
"Η11":"Ἕκτωρ δ᾽ Ἠϊονῆα βάλ᾽ ἔγχεϊ ὀξυόεντι",
"Η12":"αὐχέν᾽ ὑπὸ στεφάνης εὐχάλκου, λύντο δὲ γυῖα.",
"Η13":"Γλαῦκος δ᾽ Ἱππολόχοιο πάϊς Λυκίων ἀγὸς ἀνδρῶν",
"Η14":"Ἰφίνοον βάλε δουρὶ κατὰ κρατερὴν ὑσμίνην",
"Η15":"Δεξιάδην ἵππων ἐπιάλμενον ὠκειάων",
"Η16":"ὦμον: ὃ δ᾽ ἐξ ἵππων χαμάδις πέσε, λύντο δὲ γυῖα.",
"Η17":"τοὺς δ᾽ ὡς οὖν ἐνόησε θεὰ γλαυκῶπις Ἀθήνη",
"Η18":"Ἀργείους ὀλέκοντας ἐνὶ κρατερῇ ὑσμίνῃ,",
"Η19":"βῆ ῥα κατ᾽ Οὐλύμποιο καρήνων ἀΐξασα",
"Η20":"Ἴλιον εἰς ἱερήν: τῇ δ᾽ ἀντίος ὄρνυτ᾽ Ἀπόλλων",
"Η21":"Περγάμου ἐκκατιδών, Τρώεσσι δὲ βούλετο νίκην:",
"Η22":"ἀλλήλοισι δὲ τώ γε συναντέσθην παρὰ φηγῷ.",
"Η23":"τὴν πρότερος προσέειπεν ἄναξ Διὸς υἱὸς Ἀπόλλων:",
"Η24":"τίπτε σὺ δ᾽ αὖ μεμαυῖα Διὸς θύγατερ μεγάλοιο",
"Η25":"ἦλθες ἀπ᾽ Οὐλύμποιο, μέγας δέ σε θυμὸς ἀνῆκεν;",
"Η26":"ἦ ἵνα δὴ Δαναοῖσι μάχης ἑτεραλκέα νίκην",
"Η27":"δῷς; ἐπεὶ οὔ τι Τρῶας ἀπολλυμένους ἐλεαίρεις.",
"Η28":"ἀλλ᾽ εἴ μοί τι πίθοιο τό κεν πολὺ κέρδιον εἴη:",
"Η29":"νῦν μὲν παύσωμεν πόλεμον καὶ δηϊοτῆτα",
"Η30":"σήμερον: ὕστερον αὖτε μαχήσοντ᾽ εἰς ὅ κε τέκμωρ",
"Η31":"Ἰλίου εὕρωσιν, ἐπεὶ ὣς φίλον ἔπλετο θυμῷ",
"Η32":"ὑμῖν ἀθανάτῃσι, διαπραθέειν τόδε ἄστυ.",
"Η33":"τὸν δ᾽ αὖτε προσέειπε θεὰ γλαυκῶπις Ἀθήνη:",
"Η34":"ὧδ᾽ ἔστω ἑκάεργε: τὰ γὰρ φρονέουσα καὶ αὐτὴ",
"Η35":"ἦλθον ἀπ᾽ Οὐλύμποιο μετὰ Τρῶας καὶ Ἀχαιούς.",
"Η36":"ἀλλ᾽ ἄγε πῶς μέμονας πόλεμον καταπαυσέμεν ἀνδρῶν;",
"Η37":"τὴν δ᾽ αὖτε προσέειπεν ἄναξ Διὸς υἱὸς Ἀπόλλων:",
"Η38":"Ἕκτορος ὄρσωμεν κρατερὸν μένος ἱπποδάμοιο,",
"Η39":"ἤν τινά που Δαναῶν προκαλέσσεται οἰόθεν οἶος",
"Η40":"ἀντίβιον μαχέσασθαι ἐν αἰνῇ δηϊοτῆτι,",
"Η41":"οἳ δέ κ᾽ ἀγασσάμενοι χαλκοκνήμιδες Ἀχαιοὶ",
"Η42":"οἶον ἐπόρσειαν πολεμίζειν Ἕκτορι δίῳ.",
"Η43":"ὣς ἔφατ᾽, οὐδ᾽ ἀπίθησε θεὰ γλαυκῶπις Ἀθήνη.",
"Η44":"τῶν δ᾽ Ἕλενος Πριάμοιο φίλος παῖς σύνθετο θυμῷ",
"Η45":"βουλήν, ἥ ῥα θεοῖσιν ἐφήνδανε μητιόωσι:",
"Η46":"στῆ δὲ παρ᾽ Ἕκτορ᾽ ἰὼν καί μιν πρὸς μῦθον ἔειπεν:",
"Η47":"Ἕκτορ υἱὲ Πριάμοιο Διὶ μῆτιν ἀτάλαντε",
"Η48":"ἦ ῥά νύ μοί τι πίθοιο, κασίγνητος δέ τοί εἰμι:",
"Η49":"ἄλλους μὲν κάθισον Τρῶας καὶ πάντας Ἀχαιούς,",
"Η50":"αὐτὸς δὲ προκάλεσσαι Ἀχαιῶν ὅς τις ἄριστος",
"Η51":"ἀντίβιον μαχέσασθαι ἐν αἰνῇ δηϊοτῆτι:",
"Η52":"οὐ γάρ πώ τοι μοῖρα θανεῖν καὶ πότμον ἐπισπεῖν:",
"Η53":"ὣς γὰρ ἐγὼ ὄπ᾽ ἄκουσα θεῶν αἰειγενετάων.",
"Η54":"ὣς ἔφαθ᾽, Ἕκτωρ δ᾽ αὖτε χάρη μέγα μῦθον ἀκούσας,",
"Η55":"καί ῥ᾽ ἐς μέσσον ἰὼν Τρώων ἀνέεργε φάλαγγας,",
"Η56":"μέσσου δουρὸς ἑλών: οἳ δ᾽ ἱδρύνθησαν ἅπαντες.",
"Η57":"κὰδ δ᾽ Ἀγαμέμνων εἷσεν ἐϋκνήμιδας Ἀχαιούς:",
"Η58":"κὰδ δ᾽ ἄρ᾽ Ἀθηναίη τε καὶ ἀργυρότοξος Ἀπόλλων",
"Η59":"ἑζέσθην ὄρνισιν ἐοικότες αἰγυπιοῖσι",
"Η60":"φηγῷ ἐφ᾽ ὑψηλῇ πατρὸς Διὸς αἰγιόχοιο",
"Η61":"ἀνδράσι τερπόμενοι: τῶν δὲ στίχες εἵατο πυκναὶ",
"Η62":"ἀσπίσι καὶ κορύθεσσι καὶ ἔγχεσι πεφρικυῖαι.",
"Η63":"οἵη δὲ Ζεφύροιο ἐχεύατο πόντον ἔπι φρὶξ",
"Η64":"ὀρνυμένοιο νέον, μελάνει δέ τε πόντος ὑπ᾽ αὐτῆς,",
"Η65":"τοῖαι ἄρα στίχες εἵατ᾽ Ἀχαιῶν τε Τρώων τε",
"Η66":"ἐν πεδίῳ: Ἕκτωρ δὲ μετ᾽ ἀμφοτέροισιν ἔειπε:",
"Η67":"κέκλυτέ μευ Τρῶες καὶ ἐϋκνήμιδες Ἀχαιοὶ",
"Η68":"ὄφρ᾽ εἴπω τά με θυμὸς ἐνὶ στήθεσσι κελεύει.",
"Η69":"ὅρκια μὲν Κρονίδης ὑψίζυγος οὐκ ἐτέλεσσεν,",
"Η70":"ἀλλὰ κακὰ φρονέων τεκμαίρεται ἀμφοτέροισιν",
"Η71":"εἰς ὅ κεν ἢ ὑμεῖς Τροίην εὔπυργον ἕλητε",
"Η72":"ἢ αὐτοὶ παρὰ νηυσὶ δαμείετε ποντοπόροισιν.",
"Η73":"ὑμῖν δ᾽ ἐν γὰρ ἔασιν ἀριστῆες Παναχαιῶν:",
"Η74":"τῶν νῦν ὅν τινα θυμὸς ἐμοὶ μαχέσασθαι ἀνώγει",
"Η75":"δεῦρ᾽ ἴτω ἐκ πάντων πρόμος ἔμμεναι Ἕκτορι δίῳ.",
"Η76":"ὧδε δὲ μυθέομαι, Ζεὺς δ᾽ ἄμμ᾽ ἐπιμάρτυρος ἔστω:",
"Η77":"εἰ μέν κεν ἐμὲ κεῖνος ἕλῃ ταναήκεϊ χαλκῷ,",
"Η78":"τεύχεα συλήσας φερέτω κοίλας ἐπὶ νῆας,",
"Η79":"σῶμα δὲ οἴκαδ᾽ ἐμὸν δόμεναι πάλιν, ὄφρα πυρός με",
"Η80":"Τρῶες καὶ Τρώων ἄλοχοι λελάχωσι θανόντα.",
"Η81":"εἰ δέ κ᾽ ἐγὼ τὸν ἕλω, δώῃ δέ μοι εὖχος Ἀπόλλων,",
"Η82":"τεύχεα σύλησας οἴσω προτὶ Ἴλιον ἱρήν,",
"Η83":"καὶ κρεμόω προτὶ νηὸν Ἀπόλλωνος ἑκάτοιο,",
"Η84":"τὸν δὲ νέκυν ἐπὶ νῆας ἐϋσσέλμους ἀποδώσω,",
"Η85":"ὄφρά ἑ ταρχύσωσι κάρη κομόωντες Ἀχαιοί,",
"Η86":"σῆμά τέ οἱ χεύωσιν ἐπὶ πλατεῖ Ἑλλησπόντῳ.",
"Η87":"καί ποτέ τις εἴπῃσι καὶ ὀψιγόνων ἀνθρώπων",
"Η88":"νηῒ πολυκλήϊδι πλέων ἐπὶ οἴνοπα πόντον:",
"Η89":"ἀνδρὸς μὲν τόδε σῆμα πάλαι κατατεθνηῶτος,",
"Η90":"ὅν ποτ᾽ ἀριστεύοντα κατέκτανε φαίδιμος Ἕκτωρ.",
"Η91":"ὥς ποτέ τις ἐρέει: τὸ δ᾽ ἐμὸν κλέος οὔ ποτ᾽ ὀλεῖται.",
"Η92":"ὣς ἔφαθ᾽, οἱ δ᾽ ἄρα πάντες ἀκὴν ἐγένοντο σιωπῇ:",
"Η93":"αἴδεσθεν μὲν ἀνήνασθαι, δεῖσαν δ᾽ ὑποδέχθαι:",
"Η94":"ὀψὲ δὲ δὴ Μενέλαος ἀνίστατο καὶ μετέειπε",
"Η95":"νείκει ὀνειδίζων, μέγα δὲ στεναχίζετο θυμῷ:",
"Η96":"ὤ μοι ἀπειλητῆρες Ἀχαιΐδες οὐκέτ᾽ Ἀχαιοί:",
"Η97":"ἦ μὲν δὴ λώβη τάδε γ᾽ ἔσσεται αἰνόθεν αἰνῶς",
"Η98":"εἰ μή τις Δαναῶν νῦν Ἕκτορος ἀντίος εἶσιν.",
"Η99":"ἀλλ᾽ ὑμεῖς μὲν πάντες ὕδωρ καὶ γαῖα γένοισθε",
"Η100":"ἥμενοι αὖθι ἕκαστοι ἀκήριοι ἀκλεὲς αὔτως:",
"Η101":"τῷδε δ᾽ ἐγὼν αὐτὸς θωρήξομαι: αὐτὰρ ὕπερθε",
"Η102":"νίκης πείρατ᾽ ἔχονται ἐν ἀθανάτοισι θεοῖσιν.",
"Η103":"ὣς ἄρα φωνήσας κατεδύσετο τεύχεα καλά.",
"Η104":"ἔνθά κέ τοι Μενέλαε φάνη βιότοιο τελευτὴ",
"Η105":"Ἕκτορος ἐν παλάμῃσιν, ἐπεὶ πολὺ φέρτερος ἦεν,",
"Η106":"εἰ μὴ ἀναΐξαντες ἕλον βασιλῆες Ἀχαιῶν,",
"Η107":"αὐτός τ᾽ Ἀτρεΐδης εὐρὺ κρείων Ἀγαμέμνων",
"Η108":"δεξιτερῆς ἕλε χειρὸς ἔπος τ᾽ ἔφατ᾽ ἔκ τ᾽ ὀνόμαζεν:",
"Η109":"ἀφραίνεις Μενέλαε διοτρεφές, οὐδέ τί σε χρὴ",
"Η110":"ταύτης ἀφροσύνης: ἀνὰ δὲ σχέο κηδόμενός περ,",
"Η111":"μηδ᾽ ἔθελ᾽ ἐξ ἔριδος σεῦ ἀμείνονι φωτὶ μάχεσθαι",
"Η112":"Ἕκτορι Πριαμίδῃ, τόν τε στυγέουσι καὶ ἄλλοι.",
"Η113":"καὶ δ᾽ Ἀχιλεὺς τούτῳ γε μάχῃ ἔνι κυδιανείρῃ",
"Η114":"ἔρριγ᾽ ἀντιβολῆσαι, ὅ περ σέο πολλὸν ἀμείνων.",
"Η115":"ἀλλὰ σὺ μὲν νῦν ἵζευ ἰὼν μετὰ ἔθνος ἑταίρων,",
"Η116":"τούτῳ δὲ πρόμον ἄλλον ἀναστήσουσιν Ἀχαιοί.",
"Η117":"εἴ περ ἀδειής τ᾽ ἐστὶ καὶ εἰ μόθου ἔστ᾽ ἀκόρητος,",
"Η118":"φημί μιν ἀσπασίως γόνυ κάμψειν, αἴ κε φύγῃσι",
"Η119":"δηΐου ἐκ πολέμοιο καὶ αἰνῆς δηϊοτῆτος.",
"Η120":"ὣς εἰπὼν παρέπεισεν ἀδελφειοῦ φρένας ἥρως",
"Η121":"αἴσιμα παρειπών, ὃ δ᾽ ἐπείθετο: τοῦ μὲν ἔπειτα",
"Η122":"γηθόσυνοι θεράποντες ἀπ᾽ ὤμων τεύχε᾽ ἕλοντο:",
"Η123":"Νέστωρ δ᾽ Ἀργείοισιν ἀνίστατο καὶ μετέειπεν:",
"Η124":"ὢ πόποι ἦ μέγα πένθος Ἀχαιΐδα γαῖαν ἱκάνει.",
"Η125":"ἦ κε μέγ᾽ οἰμώξειε γέρων ἱππηλάτα Πηλεὺς",
"Η126":"ἐσθλὸς Μυρμιδόνων βουληφόρος ἠδ᾽ ἀγορητής,",
"Η127":"ὅς ποτέ μ᾽ εἰρόμενος μέγ᾽ ἐγήθεεν ᾧ ἐνὶ οἴκῳ",
"Η128":"πάντων Ἀργείων ἐρέων γενεήν τε τόκον τε.",
"Η129":"τοὺς νῦν εἰ πτώσσοντας ὑφ᾽ Ἕκτορι πάντας ἀκούσαι,",
"Η130":"πολλά κεν ἀθανάτοισι φίλας ἀνὰ χεῖρας ἀείραι",
"Η131":"θυμὸν ἀπὸ μελέων δῦναι δόμον Ἄϊδος εἴσω.",
"Η132":"αἲ γὰρ Ζεῦ τε πάτερ καὶ Ἀθηναίη καὶ Ἄπολλον",
"Η133":"ἡβῷμ᾽ ὡς ὅτ᾽ ἐπ᾽ ὠκυρόῳ Κελάδοντι μάχοντο",
"Η134":"ἀγρόμενοι Πύλιοί τε καὶ Ἀρκάδες ἐγχεσίμωροι",
"Η135":"Φειᾶς πὰρ τείχεσσιν Ἰαρδάνου ἀμφὶ ῥέεθρα.",
"Η136":"τοῖσι δ᾽ Ἐρευθαλίων πρόμος ἵστατο ἰσόθεος φὼς",
"Η137":"τεύχε᾽ ἔχων ὤμοισιν Ἀρηϊθόοιο ἄνακτος",
"Η138":"δίου Ἀρηϊθόου, τὸν ἐπίκλησιν κορυνήτην",
"Η139":"ἄνδρες κίκλησκον καλλίζωνοί τε γυναῖκες",
"Η140":"οὕνεκ᾽ ἄρ᾽ οὐ τόξοισι μαχέσκετο δουρί τε μακρῷ,",
"Η141":"ἀλλὰ σιδηρείῃ κορύνῃ ῥήγνυσκε φάλαγγας.",
"Η142":"τὸν Λυκόοργος ἔπεφνε δόλῳ, οὔ τι κράτεΐ γε,",
"Η143":"στεινωπῷ ἐν ὁδῷ ὅθ᾽ ἄρ᾽ οὐ κορύνη οἱ ὄλεθρον",
"Η144":"χραῖσμε σιδηρείη: πρὶν γὰρ Λυκόοργος ὑποφθὰς",
"Η145":"δουρὶ μέσον περόνησεν, ὃ δ᾽ ὕπτιος οὔδει ἐρείσθη:",
"Η146":"τεύχεα δ᾽ ἐξενάριξε, τά οἱ πόρε χάλκεος Ἄρης.",
"Η147":"καὶ τὰ μὲν αὐτὸς ἔπειτα φόρει μετὰ μῶλον Ἄρηος:",
"Η148":"αὐτὰρ ἐπεὶ Λυκόοργος ἐνὶ μεγάροισιν ἐγήρα,",
"Η149":"δῶκε δ᾽ Ἐρευθαλίωνι φίλῳ θεράποντι φορῆναι:",
"Η150":"τοῦ ὅ γε τεύχε᾽ ἔχων προκαλίζετο πάντας ἀρίστους.",
"Η151":"οἳ δὲ μάλ᾽ ἐτρόμεον καὶ ἐδείδισαν, οὐδέ τις ἔτλη:",
"Η152":"ἀλλ᾽ ἐμὲ θυμὸς ἀνῆκε πολυτλήμων πολεμίζειν",
"Η153":"θάρσεϊ ᾧ: γενεῇ δὲ νεώτατος ἔσκον ἁπάντων:",
"Η154":"καὶ μαχόμην οἱ ἐγώ, δῶκεν δέ μοι εὖχος Ἀθήνη.",
"Η155":"τὸν δὴ μήκιστον καὶ κάρτιστον κτάνον ἄνδρα:",
"Η156":"πολλὸς γάρ τις ἔκειτο παρήορος ἔνθα καὶ ἔνθα.",
"Η157":"εἴθ᾽ ὣς ἡβώοιμι, βίη δέ μοι ἔμπεδος εἴη:",
"Η158":"τώ κε τάχ᾽ ἀντήσειε μάχης κορυθαίολος Ἕκτωρ.",
"Η159":"ὑμέων δ᾽ οἵ περ ἔασιν ἀριστῆες Παναχαιῶν",
"Η160":"οὐδ᾽ οἳ προφρονέως μέμαθ᾽ Ἕκτορος ἀντίον ἐλθεῖν.",
"Η161":"ὣς νείκεσσ᾽ ὃ γέρων, οἳ δ᾽ ἐννέα πάντες ἀνέσταν.",
"Η162":"ὦρτο πολὺ πρῶτος μὲν ἄναξ ἀνδρῶν Ἀγαμέμνων,",
"Η163":"τῷ δ᾽ ἐπὶ Τυδεΐδης ὦρτο κρατερὸς Διομήδης,",
"Η164":"τοῖσι δ᾽ ἐπ᾽ Αἴαντες θοῦριν ἐπιειμένοι ἀλκήν,",
"Η165":"τοῖσι δ᾽ ἐπ᾽ Ἰδομενεὺς καὶ ὀπάων Ἰδομενῆος",
"Η166":"Μηριόνης ἀτάλαντος Ἐνυαλίῳ ἀνδρειφόντῃ,",
"Η167":"τοῖσι δ᾽ ἐπ᾽ Εὐρύπυλος Εὐαίμονος ἀγλαὸς υἱός,",
"Η168":"ἂν δὲ Θόας Ἀνδραιμονίδης καὶ δῖος Ὀδυσσεύς:",
"Η169":"πάντες ἄρ᾽ οἵ γ᾽ ἔθελον πολεμίζειν Ἕκτορι δίῳ.",
"Η170":"τοῖς δ᾽ αὖτις μετέειπε Γερήνιος ἱππότα Νέστωρ:",
"Η171":"κλήρῳ νῦν πεπάλασθε διαμπερὲς ὅς κε λάχῃσιν:",
"Η172":"οὗτος γὰρ δὴ ὀνήσει ἐϋκνήμιδας Ἀχαιούς,",
"Η173":"καὶ δ᾽ αὐτὸς ὃν θυμὸν ὀνήσεται αἴ κε φύγῃσι",
"Η174":"δηΐου ἐκ πολέμοιο καὶ αἰνῆς δηϊοτῆτος.",
"Η175":"ὣς ἔφαθ᾽, οἳ δὲ κλῆρον ἐσημήναντο ἕκαστος,",
"Η176":"ἐν δ᾽ ἔβαλον κυνέῃ Ἀγαμέμνονος Ἀτρεΐδαο.",
"Η177":"λαοὶ δ᾽ ἠρήσαντο, θεοῖσι δὲ χεῖρας ἀνέσχον:",
"Η178":"ὧδε δέ τις εἴπεσκεν ἰδὼν εἰς οὐρανὸν εὐρύν:",
"Η179":"Ζεῦ πάτερ ἢ Αἴαντα λαχεῖν, ἢ Τυδέος υἱόν,",
"Η180":"ἢ αὐτὸν βασιλῆα πολυχρύσοιο Μυκήνης.",
"Η181":"ὣς ἄρ᾽ ἔφαν, πάλλεν δὲ Γερήνιος ἱππότα Νέστωρ,",
"Η182":"ἐκ δ᾽ ἔθορε κλῆρος κυνέης ὃν ἄρ᾽ ἤθελον αὐτοὶ",
"Η183":"Αἴαντος: κῆρυξ δὲ φέρων ἀν᾽ ὅμιλον ἁπάντῃ",
"Η184":"δεῖξ᾽ ἐνδέξια πᾶσιν ἀριστήεσσιν Ἀχαιῶν.",
"Η185":"οἳ δ᾽ οὐ γιγνώσκοντες ἀπηνήναντο ἕκαστος.",
"Η186":"ἀλλ᾽ ὅτε δὴ τὸν ἵκανε φέρων ἀν᾽ ὅμιλον ἁπάντῃ",
"Η187":"ὅς μιν ἐπιγράψας κυνέῃ βάλε φαίδιμος Αἴας,",
"Η188":"ἤτοι ὑπέσχεθε χεῖρ᾽, ὃ δ᾽ ἄρ᾽ ἔμβαλεν ἄγχι παραστάς,",
"Η189":"γνῶ δὲ κλήρου σῆμα ἰδών, γήθησε δὲ θυμῷ.",
"Η190":"τὸν μὲν πὰρ πόδ᾽ ἑὸν χαμάδις βάλε φώνησέν τε:",
"Η191":"ὦ φίλοι ἤτοι κλῆρος ἐμός, χαίρω δὲ καὶ αὐτὸς",
"Η192":"θυμῷ, ἐπεὶ δοκέω νικησέμεν Ἕκτορα δῖον.",
"Η193":"ἀλλ᾽ ἄγετ᾽ ὄφρ᾽ ἂν ἐγὼ πολεμήϊα τεύχεα δύω,",
"Η194":"τόφρ᾽ ὑμεῖς εὔχεσθε Διὶ Κρονίωνι ἄνακτι",
"Η195":"σιγῇ ἐφ᾽ ὑμείων ἵνα μὴ Τρῶές γε πύθωνται,",
"Η196":"ἠὲ καὶ ἀμφαδίην, ἐπεὶ οὔ τινα δείδιμεν ἔμπης:",
"Η197":"οὐ γάρ τίς με βίῃ γε ἑκὼν ἀέκοντα δίηται",
"Η198":"οὐδέ τι ἰδρείῃ, ἐπεὶ οὐδ᾽ ἐμὲ νήϊδά γ᾽ οὕτως",
"Η199":"ἔλπομαι ἐν Σαλαμῖνι γενέσθαι τε τραφέμεν τε.",
"Η200":"ὣς ἔφαθ᾽, οἳ δ᾽ εὔχοντο Διὶ Κρονίωνι ἄνακτι:",
"Η201":"ὧδε δέ τις εἴπεσκεν ἰδὼν εἰς οὐρανὸν εὐρύν:",
"Η202":"Ζεῦ πάτερ Ἴδηθεν μεδέων κύδιστε μέγιστε",
"Η203":"δὸς νίκην Αἴαντι καὶ ἀγλαὸν εὖχος ἀρέσθαι:",
"Η204":"εἰ δὲ καὶ Ἕκτορά περ φιλέεις καὶ κήδεαι αὐτοῦ,",
"Η205":"ἴσην ἀμφοτέροισι βίην καὶ κῦδος ὄπασσον.",
"Η206":"ὣς ἄρ᾽ ἔφαν, Αἴας δὲ κορύσσετο νώροπι χαλκῷ.",
"Η207":"αὐτὰρ ἐπεὶ δὴ πάντα περὶ χροῒ ἕσσατο τεύχεα,",
"Η208":"σεύατ᾽ ἔπειθ᾽ οἷός τε πελώριος ἔρχεται Ἄρης,",
"Η209":"ὅς τ᾽ εἶσιν πόλεμον δὲ μετ᾽ ἀνέρας οὕς τε Κρονίων",
"Η210":"θυμοβόρου ἔριδος μένεϊ ξυνέηκε μάχεσθαι.",
"Η211":"τοῖος ἄρ᾽ Αἴας ὦρτο πελώριος ἕρκος Ἀχαιῶν",
"Η212":"μειδιόων βλοσυροῖσι προσώπασι: νέρθε δὲ ποσσὶν",
"Η213":"ἤϊε μακρὰ βιβάς, κραδάων δολιχόσκιον ἔγχος.",
"Η214":"τὸν δὲ καὶ Ἀργεῖοι μὲν ἐγήθεον εἰσορόωντες,",
"Η215":"Τρῶας δὲ τρόμος αἰνὸς ὑπήλυθε γυῖα ἕκαστον,",
"Η216":"Ἕκτορί τ᾽ αὐτῷ θυμὸς ἐνὶ στήθεσσι πάτασσεν:",
"Η217":"ἀλλ᾽ οὔ πως ἔτι εἶχεν ὑποτρέσαι οὐδ᾽ ἀναδῦναι",
"Η218":"ἂψ λαῶν ἐς ὅμιλον, ἐπεὶ προκαλέσσατο χάρμῃ.",
"Η219":"Αἴας δ᾽ ἐγγύθεν ἦλθε φέρων σάκος ἠΰτε πύργον",
"Η220":"χάλκεον ἑπταβόειον, ὅ οἱ Τυχίος κάμε τεύχων",
"Η221":"σκυτοτόμων ὄχ᾽ ἄριστος Ὕλῃ ἔνι οἰκία ναίων,",
"Η222":"ὅς οἱ ἐποίησεν σάκος αἰόλον ἑπταβόειον",
"Η223":"ταύρων ζατρεφέων, ἐπὶ δ᾽ ὄγδοον ἤλασε χαλκόν.",
"Η224":"τὸ πρόσθε στέρνοιο φέρων Τελαμώνιος Αἴας",
"Η225":"στῆ ῥα μάλ᾽ Ἕκτορος ἐγγύς, ἀπειλήσας δὲ προσηύδα:",
"Η226":"Ἕκτορ νῦν μὲν δὴ σάφα εἴσεαι οἰόθεν οἶος",
"Η227":"οἷοι καὶ Δαναοῖσιν ἀριστῆες μετέασι",
"Η228":"καὶ μετ᾽ Ἀχιλλῆα ῥηξήνορα θυμολέοντα.",
"Η229":"ἀλλ᾽ ὃ μὲν ἐν νήεσσι κορωνίσι ποντοπόροισι",
"Η230":"κεῖτ᾽ ἀπομηνίσας Ἀγαμέμνονι ποιμένι λαῶν:",
"Η231":"ἡμεῖς δ᾽ εἰμὲν τοῖοι οἳ ἂν σέθεν ἀντιάσαιμεν",
"Η232":"καὶ πολέες: ἀλλ᾽ ἄρχε μάχης ἠδὲ πτολέμοιο.",
"Η233":"τὸν δ᾽ αὖτε προσέειπε μέγας κορυθαίολος Ἕκτωρ:",
"Η234":"Αἶαν διογενὲς Τελαμώνιε κοίρανε λαῶν",
"Η235":"μή τί μευ ἠΰτε παιδὸς ἀφαυροῦ πειρήτιζε",
"Η236":"ἠὲ γυναικός, ἣ οὐκ οἶδεν πολεμήϊα ἔργα.",
"Η237":"αὐτὰρ ἐγὼν εὖ οἶδα μάχας τ᾽ ἀνδροκτασίας τε:",
"Η238":"οἶδ᾽ ἐπὶ δεξιά, οἶδ᾽ ἐπ᾽ ἀριστερὰ νωμῆσαι βῶν",
"Η239":"ἀζαλέην, τό μοι ἔστι ταλαύρινον πολεμίζειν:",
"Η240":"οἶδα δ᾽ ἐπαΐξαι μόθον ἵππων ὠκειάων:",
"Η241":"οἶδα δ᾽ ἐνὶ σταδίῃ δηΐῳ μέλπεσθαι Ἄρηϊ.",
"Η242":"ἀλλ᾽ οὐ γάρ σ᾽ ἐθέλω βαλέειν τοιοῦτον ἐόντα",
"Η243":"λάθρῃ ὀπιπεύσας, ἀλλ᾽ ἀμφαδόν, αἴ κε τύχωμι.",
"Η244":"ἦ ῥα, καὶ ἀμπεπαλὼν προΐει δολιχόσκιον ἔγχος,",
"Η245":"καὶ βάλεν Αἴαντος δεινὸν σάκος ἑπταβόειον",
"Η246":"ἀκρότατον κατὰ χαλκόν, ὃς ὄγδοος ἦεν ἐπ᾽ αὐτῷ.",
"Η247":"ἓξ δὲ διὰ πτύχας ἦλθε δαΐζων χαλκὸς ἀτειρής,",
"Η248":"ἐν τῇ δ᾽ ἑβδομάτῃ ῥινῷ σχέτο: δεύτερος αὖτε",
"Η249":"Αἴας διογενὴς προΐει δολιχόσκιον ἔγχος,",
"Η250":"καὶ βάλε Πριαμίδαο κατ᾽ ἀσπίδα πάντοσ᾽ ἐΐσην.",
"Η251":"διὰ μὲν ἀσπίδος ἦλθε φαεινῆς ὄβριμον ἔγχος,",
"Η252":"καὶ διὰ θώρηκος πολυδαιδάλου ἠρήρειστο:",
"Η253":"ἀντικρὺ δὲ παραὶ λαπάρην διάμησε χιτῶνα",
"Η254":"ἔγχος: ὃ δ᾽ ἐκλίνθη καὶ ἀλεύατο κῆρα μέλαιναν.",
"Η255":"τὼ δ᾽ ἐκσπασσαμένω δολίχ᾽ ἔγχεα χερσὶν ἅμ᾽ ἄμφω",
"Η256":"σύν ῥ᾽ ἔπεσον λείουσιν ἐοικότες ὠμοφάγοισιν",
"Η257":"ἢ συσὶ κάπροισιν, τῶν τε σθένος οὐκ ἀλαπαδνόν.",
"Η258":"Πριαμίδης μὲν ἔπειτα μέσον σάκος οὔτασε δουρί,",
"Η259":"οὐδ᾽ ἔρρηξεν χαλκός, ἀνεγνάμφθη δέ οἱ αἰχμή.",
"Η260":"Αἴας δ᾽ ἀσπίδα νύξεν ἐπάλμενος: ἣ δὲ διαπρὸ",
"Η261":"ἤλυθεν ἐγχείη, στυφέλιξε δέ μιν μεμαῶτα,",
"Η262":"τμήδην δ᾽ αὐχέν᾽ ἐπῆλθε, μέλαν δ᾽ ἀνεκήκιεν αἷμα,",
"Η263":"ἀλλ᾽ οὐδ᾽ ὧς ἀπέληγε μάχης κορυθαίολος Ἕκτωρ,",
"Η264":"ἀλλ᾽ ἀναχασσάμενος λίθον εἵλετο χειρὶ παχείῃ",
"Η265":"κείμενον ἐν πεδίῳ μέλανα τρηχύν τε μέγαν τε:",
"Η266":"τῷ βάλεν Αἴαντος δεινὸν σάκος ἑπταβόειον",
"Η267":"μέσσον ἐπομφάλιον: περιήχησεν δ᾽ ἄρα χαλκός.",
"Η268":"δεύτερος αὖτ᾽ Αἴας πολὺ μείζονα λᾶαν ἀείρας",
"Η269":"ἧκ᾽ ἐπιδινήσας, ἐπέρεισε δὲ ἶν᾽ ἀπέλεθρον,",
"Η270":"εἴσω δ᾽ ἀσπίδ᾽ ἔαξε βαλὼν μυλοειδέϊ πέτρῳ,",
"Η271":"βλάψε δέ οἱ φίλα γούναθ᾽: ὃ δ᾽ ὕπτιος ἐξετανύσθη",
"Η272":"ἀσπίδι ἐγχριμφθείς: τὸν δ᾽ αἶψ᾽ ὤρθωσεν Ἀπόλλων.",
"Η273":"καί νύ κε δὴ ξιφέεσσ᾽ αὐτοσχεδὸν οὐτάζοντο,",
"Η274":"εἰ μὴ κήρυκες Διὸς ἄγγελοι ἠδὲ καὶ ἀνδρῶν",
"Η275":"ἦλθον, ὃ μὲν Τρώων, ὃ δ᾽ Ἀχαιῶν χαλκοχιτώνων,",
"Η276":"Ταλθύβιός τε καὶ Ἰδαῖος πεπνυμένω ἄμφω:",
"Η277":"μέσσῳ δ᾽ ἀμφοτέρων σκῆπτρα σχέθον, εἶπέ τε μῦθον",
"Η278":"κῆρυξ Ἰδαῖος πεπνυμένα μήδεα εἰδώς:",
"Η279":"μηκέτι παῖδε φίλω πολεμίζετε μηδὲ μάχεσθον:",
"Η280":"ἀμφοτέρω γὰρ σφῶϊ φιλεῖ νεφεληγερέτα Ζεύς,",
"Η281":"ἄμφω δ᾽ αἰχμητά: τό γε δὴ καὶ ἴδμεν ἅπαντες.",
"Η282":"νὺξ δ᾽ ἤδη τελέθει: ἀγαθὸν καὶ νυκτὶ πιθέσθαι.",
"Η283":"τὸν δ᾽ ἀπαμειβόμενος προσέφη Τελαμώνιος Αἴας:",
"Η284":"Ἰδαῖ᾽ Ἕκτορα ταῦτα κελεύετε μυθήσασθαι:",
"Η285":"αὐτὸς γὰρ χάρμῃ προκαλέσσατο πάντας ἀρίστους.",
"Η286":"ἀρχέτω: αὐτὰρ ἐγὼ μάλα πείσομαι ᾗ περ ἂν οὗτος.",
"Η287":"τὸν δ᾽ αὖτε προσέειπε μέγας κορυθαίολος Ἕκτωρ:",
"Η288":"Αἶαν ἐπεί τοι δῶκε θεὸς μέγεθός τε βίην τε",
"Η289":"καὶ πινυτήν, περὶ δ᾽ ἔγχει Ἀχαιῶν φέρτατός ἐσσι,",
"Η290":"νῦν μὲν παυσώμεσθα μάχης καὶ δηϊοτῆτος",
"Η291":"σήμερον: ὕστερον αὖτε μαχησόμεθ᾽ εἰς ὅ κε δαίμων",
"Η292":"ἄμμε διακρίνῃ, δώῃ δ᾽ ἑτέροισί γε νίκην.",
"Η293":"νὺξ δ᾽ ἤδη τελέθει: ἀγαθὸν καὶ νυκτὶ πιθέσθαι,",
"Η294":"ὡς σύ τ᾽ ἐϋφρήνῃς πάντας παρὰ νηυσὶν Ἀχαιούς,",
"Η295":"σούς τε μάλιστα ἔτας καὶ ἑταίρους, οἵ τοι ἔασιν:",
"Η296":"αὐτὰρ ἐγὼ κατὰ ἄστυ μέγα Πριάμοιο ἄνακτος",
"Η297":"Τρῶας ἐϋφρανέω καὶ Τρῳάδας ἑλκεσιπέπλους,",
"Η298":"αἵ τέ μοι εὐχόμεναι θεῖον δύσονται ἀγῶνα.",
"Η299":"δῶρα δ᾽ ἄγ᾽ ἀλλήλοισι περικλυτὰ δώομεν ἄμφω,",
"Η300":"ὄφρά τις ὧδ᾽ εἴπῃσιν Ἀχαιῶν τε Τρώων τε:",
"Η301":"ἠμὲν ἐμαρνάσθην ἔριδος πέρι θυμοβόροιο,",
"Η302":"ἠδ᾽ αὖτ᾽ ἐν φιλότητι διέτμαγεν ἀρθμήσαντε.",
"Η303":"ὣς ἄρα φωνήσας δῶκε ξίφος ἀργυρόηλον",
"Η304":"σὺν κολεῷ τε φέρων καὶ ἐϋτμήτῳ τελαμῶνι:",
"Η305":"Αἴας δὲ ζωστῆρα δίδου φοίνικι φαεινόν.",
"Η306":"τὼ δὲ διακρινθέντε ὃ μὲν μετὰ λαὸν Ἀχαιῶν",
"Η307":"ἤϊ᾽, ὃ δ᾽ ἐς Τρώων ὅμαδον κίε: τοὶ δὲ χάρησαν,",
"Η308":"ὡς εἶδον ζωόν τε καὶ ἀρτεμέα προσιόντα,",
"Η309":"Αἴαντος προφυγόντα μένος καὶ χεῖρας ἀάπτους:",
"Η310":"καί ῥ᾽ ἦγον προτὶ ἄστυ ἀελπτέοντες σόον εἶναι.",
"Η311":"Αἴαντ᾽ αὖθ᾽ ἑτέρωθεν ἐϋκνήμιδες Ἀχαιοὶ",
"Η312":"εἰς Ἀγαμέμνονα δῖον ἄγον κεχαρηότα νίκῃ.",
"Η313":"οἳ δ᾽ ὅτε δὴ κλισίῃσιν ἐν Ἀτρεΐδαο γένοντο,",
"Η314":"τοῖσι δὲ βοῦν ἱέρευσεν ἄναξ ἀνδρῶν Ἀγαμέμνων",
"Η315":"ἄρσενα πενταέτηρον ὑπερμενέϊ Κρονίωνι.",
"Η316":"τὸν δέρον ἀμφί θ᾽ ἕπον, καί μιν διέχευαν ἅπαντα,",
"Η317":"μίστυλλόν τ᾽ ἄρ᾽ ἐπισταμένως πεῖράν τ᾽ ὀβελοῖσιν,",
"Η318":"ὄπτησάν τε περιφραδέως, ἐρύσαντό τε πάντα.",
"Η319":"αὐτὰρ ἐπεὶ παύσαντο πόνου τετύκοντό τε δαῖτα,",
"Η320":"δαίνυντ᾽, οὐδέ τι θυμὸς ἐδεύετο δαιτὸς ἐΐσης:",
"Η321":"νώτοισιν δ᾽ Αἴαντα διηνεκέεσσι γέραιρεν",
"Η322":"ἥρως Ἀτρεΐδης εὐρὺ κρείων Ἀγαμέμνων.",
"Η323":"αὐτὰρ ἐπεὶ πόσιος καὶ ἐδητύος ἐξ ἔρον ἕντο,",
"Η324":"τοῖς ὁ γέρων πάμπρωτος ὑφαίνειν ἤρχετο μῆτιν",
"Η325":"Νέστωρ, οὗ καὶ πρόσθεν ἀρίστη φαίνετο βουλή:",
"Η326":"ὅ σφιν ἐϋφρονέων ἀγορήσατο καὶ μετέειπεν:",
"Η327":"Ἀτρεΐδη τε καὶ ἄλλοι ἀριστῆες Παναχαιῶν,",
"Η328":"πολλοὶ γὰρ τεθνᾶσι κάρη κομόωντες Ἀχαιοί,",
"Η329":"τῶν νῦν αἷμα κελαινὸν ἐΰρροον ἀμφὶ Σκάμανδρον",
"Η330":"ἐσκέδασ᾽ ὀξὺς Ἄρης, ψυχαὶ δ᾽ Ἄϊδος δὲ κατῆλθον:",
"Η331":"τώ σε χρὴ πόλεμον μὲν ἅμ᾽ ἠοῖ παῦσαι Ἀχαιῶν,",
"Η332":"αὐτοὶ δ᾽ ἀγρόμενοι κυκλήσομεν ἐνθάδε νεκροὺς",
"Η333":"βουσὶ καὶ ἡμιόνοισιν: ἀτὰρ κατακήομεν αὐτοὺς",
"Η334":"τυτθὸν ἀπὸ πρὸ νεῶν, ὥς κ᾽ ὀστέα παισὶν ἕκαστος",
"Η335":"οἴκαδ᾽ ἄγῃ ὅτ᾽ ἂν αὖτε νεώμεθα πατρίδα γαῖαν.",
"Η336":"τύμβον δ᾽ ἀμφὶ πυρὴν ἕνα χεύομεν ἐξαγαγόντες",
"Η337":"ἄκριτον ἐκ πεδίου: ποτὶ δ᾽ αὐτὸν δείμομεν ὦκα",
"Η338":"πύργους ὑψηλοὺς εἶλαρ νηῶν τε καὶ αὐτῶν.",
"Η339":"ἐν δ᾽ αὐτοῖσι πύλας ποιήσομεν εὖ ἀραρυίας,",
"Η340":"ὄφρα δι᾽ αὐτάων ἱππηλασίη ὁδὸς εἴη:",
"Η341":"ἔκτοσθεν δὲ βαθεῖαν ὀρύξομεν ἐγγύθι τάφρον,",
"Η342":"ἥ χ᾽ ἵππον καὶ λαὸν ἐρυκάκοι ἀμφὶς ἐοῦσα,",
"Η343":"μή ποτ᾽ ἐπιβρίσῃ πόλεμος Τρώων ἀγερώχων.",
"Η344":"ὣς ἔφαθ᾽, οἳ δ᾽ ἄρα πάντες ἐπῄνησαν βασιλῆες.",
"Η345":"Τρώων αὖτ᾽ ἀγορὴ γένετ᾽ Ἰλίου ἐν πόλει ἄκρῃ",
"Η346":"δεινὴ τετρηχυῖα, παρὰ Πριάμοιο θύρῃσι:",
"Η347":"τοῖσιν δ᾽ Ἀντήνωρ πεπνυμένος ἦρχ᾽ ἀγορεύειν:",
"Η348":"κέκλυτέ μευ Τρῶες καὶ Δάρδανοι ἠδ᾽ ἐπίκουροι,",
"Η349":"ὄφρ᾽ εἴπω τά με θυμὸς ἐνὶ στήθεσσι κελεύει.",
"Η350":"δεῦτ᾽ ἄγετ᾽ Ἀργείην Ἑλένην καὶ κτήμαθ᾽ ἅμ᾽ αὐτῇ",
"Η351":"δώομεν Ἀτρεΐδῃσιν ἄγειν: νῦν δ᾽ ὅρκια πιστὰ",
"Η352":"ψευσάμενοι μαχόμεσθα: τὼ οὔ νύ τι κέρδιον ἡμῖν",
"Η353":"ἔλπομαι ἐκτελέεσθαι, ἵνα μὴ ῥέξομεν ὧδε.",
"Η354":"ἤτοι ὅ γ᾽ ὣς εἰπὼν κατ᾽ ἄρ᾽ ἕζετο: τοῖσι δ᾽ ἀνέστη",
"Η355":"δῖος Ἀλέξανδρος Ἑλένης πόσις ἠϋκόμοιο,",
"Η356":"ὅς μιν ἀμειβόμενος ἔπεα πτερόεντα προσηύδα:",
"Η357":"Ἀντῆνορ σὺ μὲν οὐκέτ᾽ ἐμοὶ φίλα ταῦτ᾽ ἀγορεύεις:",
"Η358":"οἶσθα καὶ ἄλλον μῦθον ἀμείνονα τοῦδε νοῆσαι.",
"Η359":"εἰ δ᾽ ἐτεὸν δὴ τοῦτον ἀπὸ σπουδῆς ἀγορεύεις,",
"Η360":"ἐξ ἄρα δή τοι ἔπειτα θεοὶ φρένας ὤλεσαν αὐτοί.",
"Η361":"αὐτὰρ ἐγὼ Τρώεσσι μεθ᾽ ἱπποδάμοις ἀγορεύσω:",
"Η362":"ἀντικρὺ δ᾽ ἀπόφημι γυναῖκα μὲν οὐκ ἀποδώσω:",
"Η363":"κτήματα δ᾽ ὅσσ᾽ ἀγόμην ἐξ Ἄργεος ἡμέτερον δῶ",
"Η364":"πάντ᾽ ἐθέλω δόμεναι καὶ οἴκοθεν ἄλλ᾽ ἐπιθεῖναι.",
"Η365":"ἤτοι ὅ γ᾽ ὣς εἰπὼν κατ᾽ ἄρ᾽ ἕζετο: τοῖσι δ᾽ ἀνέστη",
"Η366":"Δαρδανίδης Πρίαμος, θεόφιν μήστωρ ἀτάλαντος,",
"Η367":"ὅ σφιν ἐϋφρονέων ἀγορήσατο καὶ μετέειπε:",
"Η368":"κέκλυτέ μευ Τρῶες καὶ Δάρδανοι ἠδ᾽ ἐπίκουροι,",
"Η369":"ὄφρ᾽ εἴπω τά με θυμὸς ἐνὶ στήθεσσι κελεύει.",
"Η370":"νῦν μὲν δόρπον ἕλεσθε κατὰ πτόλιν ὡς τὸ πάρος περ,",
"Η371":"καὶ φυλακῆς μνήσασθε καὶ ἐγρήγορθε ἕκαστος:",
"Η372":"ἠῶθεν δ᾽ Ἰδαῖος ἴτω κοίλας ἐπὶ νῆας",
"Η373":"εἰπέμεν Ἀτρεΐδῃς Ἀγαμέμνονι καὶ Μενελάῳ",
"Η374":"μῦθον Ἀλεξάνδροιο, τοῦ εἵνεκα νεῖκος ὄρωρε:",
"Η375":"καὶ δὲ τόδ᾽ εἰπέμεναι πυκινὸν ἔπος, αἴ κ᾽ ἐθέλωσι",
"Η376":"παύσασθαι πολέμοιο δυσηχέος, εἰς ὅ κε νεκροὺς",
"Η377":"κήομεν: ὕστερον αὖτε μαχησόμεθ᾽ εἰς ὅ κε δαίμων",
"Η378":"ἄμμε διακρίνῃ, δώῃ δ᾽ ἑτέροισί γε νίκην.",
"Η379":"ὣς ἔφαθ᾽, οἳ δ᾽ ἄρα τοῦ μάλα μὲν κλύον ἠδ᾽ ἐπίθοντο:",
"Η380":"δόρπον ἔπειθ᾽ εἵλοντο κατὰ στρατὸν ἐν τελέεσσιν:",
"Η381":"ἠῶθεν δ᾽ Ἰδαῖος ἔβη κοίλας ἐπὶ νῆας:",
"Η382":"τοὺς δ᾽ εὗρ᾽ εἰν ἀγορῇ Δαναοὺς θεράποντας Ἄρηος",
"Η383":"νηῒ πάρα πρύμνῃ Ἀγαμέμνονος: αὐτὰρ ὃ τοῖσι",
"Η384":"στὰς ἐν μέσσοισιν μετεφώνεεν ἠπύτα κῆρυξ:",
"Η385":"Ἀτρεΐδη τε καὶ ἄλλοι ἀριστῆες Παναχαιῶν",
"Η386":"ἠνώγει Πρίαμός τε καὶ ἄλλοι Τρῶες ἀγαυοὶ",
"Η387":"εἰπεῖν, αἴ κέ περ ὔμμι φίλον καὶ ἡδὺ γένοιτο,",
"Η388":"μῦθον Ἀλεξάνδροιο, τοῦ εἵνεκα νεῖκος ὄρωρε:",
"Η389":"κτήματα μὲν ὅσ᾽ Ἀλέξανδρος κοίλῃς ἐνὶ νηυσὶν",
"Η390":"ἠγάγετο Τροίηνδ᾽: ὡς πρὶν ὤφελλ᾽ ἀπολέσθαι:",
"Η391":"πάντ᾽ ἐθέλει δόμεναι καὶ οἴκοθεν ἄλλ᾽ ἐπιθεῖναι:",
"Η392":"κουριδίην δ᾽ ἄλοχον Μενελάου κυδαλίμοιο",
"Η393":"οὔ φησιν δώσειν: ἦ μὴν Τρῶές γε κέλονται.",
"Η394":"καὶ δὲ τόδ᾽ ἠνώγεον εἰπεῖν ἔπος αἴ κ᾽ ἐθέλητε",
"Η395":"παύσασθαι πολέμοιο δυσηχέος εἰς ὅ κε νεκροὺς",
"Η396":"κήομεν: ὕστερον αὖτε μαχησόμεθ᾽ εἰς ὅ κε δαίμων",
"Η397":"ἄμμε διακρίνῃ, δώῃ δ᾽ ἑτέροισί γε νίκην.",
"Η398":"ὣς ἔφαθ᾽, οἳ δ᾽ ἄρα πάντες ἀκὴν ἐγένοντο σιωπῇ:",
"Η399":"ὀψὲ δὲ δὴ μετέειπε βοὴν ἀγαθὸς Διομήδης:",
"Η400":"μήτ᾽ ἄρ τις νῦν κτήματ᾽ Ἀλεξάνδροιο δεχέσθω",
"Η401":"μήθ᾽ Ἑλένην: γνωτὸν δὲ καὶ ὃς μάλα νήπιός ἐστιν",
"Η402":"ὡς ἤδη Τρώεσσιν ὀλέθρου πείρατ᾽ ἐφῆπται.",
"Η403":"ὣς ἔφαθ᾽, οἳ δ᾽ ἄρα πάντες ἐπίαχον υἷες Ἀχαιῶν",
"Η404":"μῦθον ἀγασσάμενοι Διομήδεος ἱπποδάμοιο:",
"Η405":"καὶ τότ᾽ ἄρ᾽ Ἰδαῖον προσέφη κρείων Ἀγαμέμνων:",
"Η406":"Ἰδαῖ᾽ ἤτοι μῦθον Ἀχαιῶν αὐτὸς ἀκούεις",
"Η407":"ὥς τοι ὑποκρίνονται: ἐμοὶ δ᾽ ἐπιανδάνει οὕτως",
"Η408":"ἀμφὶ δὲ νεκροῖσιν κατακαιέμεν οὔ τι μεγαίρω:",
"Η409":"οὐ γάρ τις φειδὼ νεκύων κατατεθνηώτων",
"Η410":"γίγνετ᾽ ἐπεί κε θάνωσι πυρὸς μειλισσέμεν ὦκα.",
"Η411":"ὅρκια δὲ Ζεὺς ἴστω ἐρίγδουπος πόσις Ἥρης.",
"Η412":"ὣς εἰπὼν τὸ σκῆπτρον ἀνέσχεθε πᾶσι θεοῖσιν,",
"Η413":"ἄψορρον δ᾽ Ἰδαῖος ἔβη προτὶ Ἴλιον ἱρήν.",
"Η414":"οἳ δ᾽ ἕατ᾽ εἰν ἀγορῇ Τρῶες καὶ Δαρδανίωνες",
"Η415":"πάντες ὁμηγερέες, ποτιδέγμενοι ὁππότ᾽ ἄρ᾽ ἔλθοι",
"Η416":"Ἰδαῖος: ὃ δ᾽ ἄρ᾽ ἦλθε καὶ ἀγγελίην ἀπέειπε",
"Η417":"στὰς ἐν μέσσοισιν: τοὶ δ᾽ ὁπλίζοντο μάλ᾽ ὦκα,",
"Η418":"ἀμφότερον νέκυάς τ᾽ ἀγέμεν ἕτεροι δὲ μεθ᾽ ὕλην:",
"Η419":"Ἀργεῖοι δ᾽ ἑτέρωθεν ἐϋσσέλμων ἀπὸ νηῶν",
"Η420":"ὀτρύνοντο νέκυς τ᾽ ἀγέμεν, ἕτεροι δὲ μεθ᾽ ὕλην.",
"Η421":"Ἠέλιος μὲν ἔπειτα νέον προσέβαλλεν ἀρούρας",
"Η422":"ἐξ ἀκαλαρρείταο βαθυρρόου Ὠκεανοῖο",
"Η423":"οὐρανὸν εἰσανιών: οἳ δ᾽ ἤντεον ἀλλήλοισιν.",
"Η424":"ἔνθα διαγνῶναι χαλεπῶς ἦν ἄνδρα ἕκαστον:",
"Η425":"ἀλλ᾽ ὕδατι νίζοντες ἄπο βρότον αἱματόεντα",
"Η426":"δάκρυα θερμὰ χέοντες ἀμαξάων ἐπάειραν.",
"Η427":"οὐδ᾽ εἴα κλαίειν Πρίαμος μέγας: οἳ δὲ σιωπῇ",
"Η428":"νεκροὺς πυρκαϊῆς ἐπινήνεον ἀχνύμενοι κῆρ,",
"Η429":"ἐν δὲ πυρὶ πρήσαντες ἔβαν προτὶ Ἴλιον ἱρήν.",
"Η430":"ὣς δ᾽ αὔτως ἑτέρωθεν ἐϋκνήμιδες Ἀχαιοὶ",
"Η431":"νεκροὺς πυρκαϊῆς ἐπινήνεον ἀχνύμενοι κῆρ,",
"Η432":"ἐν δὲ πυρὶ πρήσαντες ἔβαν κοίλας ἐπὶ νῆας.",
"Η433":"ἦμος δ᾽ οὔτ᾽ ἄρ πω ἠώς, ἔτι δ᾽ ἀμφιλύκη νύξ,",
"Η434":"τῆμος ἄρ᾽ ἀμφὶ πυρὴν κριτὸς ἔγρετο λαὸς Ἀχαιῶν,",
"Η435":"τύμβον δ᾽ ἀμφ᾽ αὐτὴν ἕνα ποίεον ἐξαγαγόντες",
"Η436":"ἄκριτον ἐκ πεδίου, ποτὶ δ᾽ αὐτὸν τεῖχος ἔδειμαν",
"Η437":"πύργους θ᾽ ὑψηλούς, εἶλαρ νηῶν τε καὶ αὐτῶν.",
"Η438":"ἐν δ᾽ αὐτοῖσι πύλας ἐνεποίεον εὖ ἀραρυίας,",
"Η439":"ὄφρα δι᾽ αὐτάων ἱππηλασίη ὁδὸς εἴη:",
"Η440":"ἔκτοσθεν δὲ βαθεῖαν ἐπ᾽ αὐτῷ τάφρον ὄρυξαν",
"Η441":"εὐρεῖαν μεγάλην, ἐν δὲ σκόλοπας κατέπηξαν.",
"Η442":"ὣς οἳ μὲν πονέοντο κάρη κομόωντες Ἀχαιοί:",
"Η443":"οἳ δὲ θεοὶ πὰρ Ζηνὶ καθήμενοι ἀστεροπητῇ",
"Η444":"θηεῦντο μέγα ἔργον Ἀχαιῶν χαλκοχιτώνων.",
"Η445":"τοῖσι δὲ μύθων ἦρχε Ποσειδάων ἐνοσίχθων:",
"Η446":"Ζεῦ πάτερ, ἦ ῥά τίς ἐστι βροτῶν ἐπ᾽ ἀπείρονα γαῖαν",
"Η447":"ὅς τις ἔτ᾽ ἀθανάτοισι νόον καὶ μῆτιν ἐνίψει;",
"Η448":"οὐχ ὁράᾳς ὅτι δ᾽ αὖτε κάρη κομόωντες Ἀχαιοὶ",
"Η449":"τεῖχος ἐτειχίσσαντο νεῶν ὕπερ, ἀμφὶ δὲ τάφρον",
"Η450":"ἤλασαν, οὐδὲ θεοῖσι δόσαν κλειτὰς ἑκατόμβας;",
"Η451":"τοῦ δ᾽ ἤτοι κλέος ἔσται ὅσον τ᾽ ἐπικίδναται ἠώς:",
"Η452":"τοῦ δ᾽ ἐπιλήσονται τὸ ἐγὼ καὶ Φοῖβος Ἀπόλλων",
"Η453":"ἥρῳ Λαομέδοντι πολίσσαμεν ἀθλήσαντε.",
"Η454":"τὸν δὲ μέγ᾽ ὀχθήσας προσέφη νεφεληγερέτα Ζεύς:",
"Η455":"ὢ πόποι ἐννοσίγαι᾽ εὐρυσθενές, οἷον ἔειπες.",
"Η456":"ἄλλός κέν τις τοῦτο θεῶν δείσειε νόημα,",
"Η457":"ὃς σέο πολλὸν ἀφαυρότερος χεῖράς τε μένος τε:",
"Η458":"σὸν δ᾽ ἤτοι κλέος ἔσται ὅσον τ᾽ ἐπικίδναται ἠώς.",
"Η459":"ἄγρει μὰν ὅτ᾽ ἂν αὖτε κάρη κομόωντες Ἀχαιοὶ",
"Η460":"οἴχωνται σὺν νηυσὶ φίλην ἐς πατρίδα γαῖαν",
"Η461":"τεῖχος ἀναρρήξας τὸ μὲν εἰς ἅλα πᾶν καταχεῦαι,",
"Η462":"αὖτις δ᾽ ἠϊόνα μεγάλην ψαμάθοισι καλύψαι,",
"Η463":"ὥς κέν τοι μέγα τεῖχος ἀμαλδύνηται Ἀχαιῶν.",
"Η464":"ὣς οἳ μὲν τοιαῦτα πρὸς ἀλλήλους ἀγόρευον,",
"Η465":"δύσετο δ᾽ ἠέλιος, τετέλεστο δὲ ἔργον Ἀχαιῶν,",
"Η466":"βουφόνεον δὲ κατὰ κλισίας καὶ δόρπον ἕλοντο.",
"Η467":"νῆες δ᾽ ἐκ Λήμνοιο παρέσταν οἶνον ἄγουσαι",
"Η468":"πολλαί, τὰς προέηκεν Ἰησονίδης Εὔνηος,",
"Η469":"τόν ῥ᾽ ἔτεχ᾽ Ὑψιπύλη ὑπ᾽ Ἰήσονι ποιμένι λαῶν.",
"Η470":"χωρὶς δ᾽ Ἀτρεΐδῃς Ἀγαμέμνονι καὶ Μενελάῳ",
"Η471":"δῶκεν Ἰησονίδης ἀγέμεν μέθυ χίλια μέτρα.",
"Η472":"ἔνθεν οἰνίζοντο κάρη κομόωντες Ἀχαιοί,",
"Η473":"ἄλλοι μὲν χαλκῷ, ἄλλοι δ᾽ αἴθωνι σιδήρῳ,",
"Η474":"ἄλλοι δὲ ῥινοῖς, ἄλλοι δ᾽ αὐτῇσι βόεσσιν,",
"Η475":"ἄλλοι δ᾽ ἀνδραπόδεσσι: τίθεντο δὲ δαῖτα θάλειαν.",
"Η476":"παννύχιοι μὲν ἔπειτα κάρη κομόωντες Ἀχαιοὶ",
"Η477":"δαίνυντο, Τρῶες δὲ κατὰ πτόλιν ἠδ᾽ ἐπίκουροι:",
"Η478":"παννύχιος δέ σφιν κακὰ μήδετο μητίετα Ζεὺς",
"Η479":"σμερδαλέα κτυπέων: τοὺς δὲ χλωρὸν δέος ᾕρει:",
"Η480":"οἶνον δ᾽ ἐκ δεπάων χαμάδις χέον, οὐδέ τις ἔτλη",
"Η481":"πρὶν πιέειν πρὶν λεῖψαι ὑπερμενέϊ Κρονίωνι.",
"Η482":"κοιμήσαντ᾽ ἄρ᾽ ἔπειτα καὶ ὕπνου δῶρον ἕλοντο.",
<h4 class="C2">Book 8</h4>"Θ1":"Ἠὼς μὲν κροκόπεπλος ἐκίδνατο πᾶσαν ἐπ᾽ αἶαν,",
"Θ2":"Ζεὺς δὲ θεῶν ἀγορὴν ποιήσατο τερπικέραυνος",
"Θ3":"ἀκροτάτῃ κορυφῇ πολυδειράδος Οὐλύμποιο:",
"Θ4":"αὐτὸς δέ σφ᾽ ἀγόρευε, θεοὶ δ᾽ ὑπὸ πάντες ἄκουον:",
"Θ5":"κέκλυτέ μευ πάντές τε θεοὶ πᾶσαί τε θέαιναι,",
"Θ6":"ὄφρ᾽ εἴπω τά με θυμὸς ἐνὶ στήθεσσι κελεύει.",
"Θ7":"μήτέ τις οὖν θήλεια θεὸς τό γε μήτέ τις ἄρσην",
"Θ8":"πειράτω διακέρσαι ἐμὸν ἔπος, ἀλλ᾽ ἅμα πάντες",
"Θ9":"αἰνεῖτ᾽, ὄφρα τάχιστα τελευτήσω τάδε ἔργα.",
"Θ10":"ὃν δ᾽ ἂν ἐγὼν ἀπάνευθε θεῶν ἐθέλοντα νοήσω",
"Θ11":"ἐλθόντ᾽ ἢ Τρώεσσιν ἀρηγέμεν ἢ Δαναοῖσι",
"Θ12":"πληγεὶς οὐ κατὰ κόσμον ἐλεύσεται Οὔλυμπον δέ:",
"Θ13":"ἤ μιν ἑλὼν ῥίψω ἐς Τάρταρον ἠερόεντα",
"Θ14":"τῆλε μάλ᾽, ἧχι βάθιστον ὑπὸ χθονός ἐστι βέρεθρον,",
"Θ15":"ἔνθα σιδήρειαί τε πύλαι καὶ χάλκεος οὐδός,",
"Θ16":"τόσσον ἔνερθ᾽ Ἀΐδεω ὅσον οὐρανός ἐστ᾽ ἀπὸ γαίης:",
"Θ17":"γνώσετ᾽ ἔπειθ᾽ ὅσον εἰμὶ θεῶν κάρτιστος ἁπάντων.",
"Θ18":"εἰ δ᾽ ἄγε πειρήσασθε θεοὶ ἵνα εἴδετε πάντες:",
"Θ19":"σειρὴν χρυσείην ἐξ οὐρανόθεν κρεμάσαντες",
"Θ20":"πάντές τ᾽ ἐξάπτεσθε θεοὶ πᾶσαί τε θέαιναι:",
"Θ21":"ἀλλ᾽ οὐκ ἂν ἐρύσαιτ᾽ ἐξ οὐρανόθεν πεδίον δὲ",
"Θ22":"Ζῆν᾽ ὕπατον μήστωρ᾽, οὐδ᾽ εἰ μάλα πολλὰ κάμοιτε.",
"Θ23":"ἀλλ᾽ ὅτε δὴ καὶ ἐγὼ πρόφρων ἐθέλοιμι ἐρύσσαι,",
"Θ24":"αὐτῇ κεν γαίῃ ἐρύσαιμ᾽ αὐτῇ τε θαλάσσῃ:",
"Θ25":"σειρὴν μέν κεν ἔπειτα περὶ ῥίον Οὐλύμποιο",
"Θ26":"δησαίμην, τὰ δέ κ᾽ αὖτε μετήορα πάντα γένοιτο.",
"Θ27":"τόσσον ἐγὼ περί τ᾽ εἰμὶ θεῶν περί τ᾽ εἴμ᾽ ἀνθρώπων.",
"Θ28":"ὣς ἔφαθ᾽, οἱ δ᾽ ἄρα πάντες ἀκὴν ἐγένοντο σιωπῇ",
"Θ29":"μῦθον ἀγασσάμενοι: μάλα γὰρ κρατερῶς ἀγόρευσεν.",
"Θ30":"ὀψὲ δὲ δὴ μετέειπε θεὰ γλαυκῶπις Ἀθήνη:",
"Θ31":"ὦ πάτερ ἡμέτερε Κρονίδη ὕπατε κρειόντων",
"Θ32":"εὖ νυ καὶ ἡμεῖς ἴδμεν ὅ τοι σθένος οὐκ ἐπιεικτόν:",
"Θ33":"ἀλλ᾽ ἔμπης Δαναῶν ὀλοφυρόμεθ᾽ αἰχμητάων,",
"Θ34":"οἵ κεν δὴ κακὸν οἶτον ἀναπλήσαντες ὄλωνται.",
"Θ35":"ἀλλ᾽ ἤτοι πολέμου μὲν ἀφεξόμεθ᾽ ὡς σὺ κελεύεις:",
"Θ36":"βουλὴν δ᾽ Ἀργείοις ὑποθησόμεθ᾽ ἥ τις ὀνήσει,",
"Θ37":"ὡς μὴ πάντες ὄλωνται ὀδυσσαμένοιο τεοῖο.",
"Θ38":"τὴν δ᾽ ἐπιμειδήσας προσέφη νεφεληγερέτα Ζεύς:",
"Θ39":"θάρσει Τριτογένεια φίλον τέκος: οὔ νύ τι θυμῷ",
"Θ40":"πρόφρονι μυθέομαι, ἐθέλω δέ τοι ἤπιος εἶναι.",
"Θ41":"ὣς εἰπὼν ὑπ᾽ ὄχεσφι τιτύσκετο χαλκόποδ᾽ ἵππω",
"Θ42":"ὠκυπέτα χρυσέῃσιν ἐθείρῃσιν κομόωντε,",
"Θ43":"χρυσὸν δ᾽ αὐτὸς ἔδυνε περὶ χροΐ, γέντο δ᾽ ἱμάσθλην",
"Θ44":"χρυσείην εὔτυκτον, ἑοῦ δ᾽ ἐπεβήσετο δίφρου,",
"Θ45":"μάστιξεν δ᾽ ἐλάαν: τὼ δ᾽ οὐκ ἀέκοντε πετέσθην",
"Θ46":"μεσσηγὺς γαίης τε καὶ οὐρανοῦ ἀστερόεντος.",
"Θ47":"Ἴδην δ᾽ ἵκανεν πολυπίδακα μητέρα θηρῶν",
"Θ48":"Γάργαρον, ἔνθά τέ οἱ τέμενος βωμός τε θυήεις.",
"Θ49":"ἔνθ᾽ ἵππους ἔστησε πατὴρ ἀνδρῶν τε θεῶν τε",
"Θ50":"λύσας ἐξ ὀχέων, κατὰ δ᾽ ἠέρα πουλὺν ἔχευεν.",
"Θ51":"αὐτὸς δ᾽ ἐν κορυφῇσι καθέζετο κύδεϊ γαίων",
"Θ52":"εἰσορόων Τρώων τε πόλιν καὶ νῆας Ἀχαιῶν.",
"Θ53":"οἳ δ᾽ ἄρα δεῖπνον ἕλοντο κάρη κομόωντες Ἀχαιοὶ",
"Θ54":"ῥίμφα κατὰ κλισίας, ἀπὸ δ᾽ αὐτοῦ θωρήσσοντο.",
"Θ55":"Τρῶες δ᾽ αὖθ᾽ ἑτέρωθεν ἀνὰ πτόλιν ὁπλίζοντο",
"Θ56":"παυρότεροι: μέμασαν δὲ καὶ ὧς ὑσμῖνι μάχεσθαι",
"Θ57":"χρειοῖ ἀναγκαίῃ, πρό τε παίδων καὶ πρὸ γυναικῶν.",
"Θ58":"πᾶσαι δ᾽ ὠΐγνυντο πύλαι, ἐκ δ᾽ ἔσσυτο λαός,",
"Θ59":"πεζοί θ᾽ ἱππῆές τε: πολὺς δ᾽ ὀρυμαγδὸς ὀρώρει.",
"Θ60":"οἳ δ᾽ ὅτε δή ῥ᾽ ἐς χῶρον ἕνα ξυνιόντες ἵκοντο",
"Θ61":"σύν ῥ᾽ ἔβαλον ῥινούς, σὺν δ᾽ ἔγχεα καὶ μένε᾽ ἀνδρῶν",
"Θ62":"χαλκεοθωρήκων: ἀτὰρ ἀσπίδες ὀμφαλόεσσαι",
"Θ63":"ἔπληντ᾽ ἀλλήλῃσι, πολὺς δ᾽ ὀρυμαγδὸς ὀρώρει.",
"Θ64":"ἔνθα δ᾽ ἅμ᾽ οἰμωγή τε καὶ εὐχωλὴ πέλεν ἀνδρῶν",
"Θ65":"ὀλλύντων τε καὶ ὀλλυμένων, ῥέε δ᾽ αἵματι γαῖα.",
"Θ66":"ὄφρα μὲν ἠὼς ἦν καὶ ἀέξετο ἱερὸν ἦμαρ,",
"Θ67":"τόφρα μάλ᾽ ἀμφοτέρων βέλε᾽ ἥπτετο, πῖπτε δὲ λαός.",
"Θ68":"ἦμος δ᾽ Ἠέλιος μέσον οὐρανὸν ἀμφιβεβήκει,",
"Θ69":"καὶ τότε δὴ χρύσεια πατὴρ ἐτίταινε τάλαντα:",
"Θ70":"ἐν δ᾽ ἐτίθει δύο κῆρε τανηλεγέος θανάτοιο",
"Θ71":"Τρώων θ᾽ ἱπποδάμων καὶ Ἀχαιῶν χαλκοχιτώνων,",
"Θ72":"ἕλκε δὲ μέσσα λαβών: ῥέπε δ᾽ αἴσιμον ἦμαρ Ἀχαιῶν.",
"Θ73":"αἳ μὲν Ἀχαιῶν κῆρες ἐπὶ χθονὶ πουλυβοτείρῃ",
"Θ74":"ἑζέσθην, Τρώων δὲ πρὸς οὐρανὸν εὐρὺν ἄερθεν:",
"Θ75":"αὐτὸς δ᾽ ἐξ Ἴδης μεγάλ᾽ ἔκτυπε, δαιόμενον δὲ",
"Θ76":"ἧκε σέλας μετὰ λαὸν Ἀχαιῶν: οἳ δὲ ἰδόντες",
"Θ77":"θάμβησαν, καὶ πάντας ὑπὸ χλωρὸν δέος εἷλεν.",
"Θ78":"ἔνθ᾽ οὔτ᾽ Ἰδομενεὺς τλῆ μίμνειν οὔτ᾽ Ἀγαμέμνων,",
"Θ79":"οὔτε δύ᾽ Αἴαντες μενέτην θεράποντες Ἄρηος:",
"Θ80":"Νέστωρ οἶος ἔμιμνε Γερήνιος οὖρος Ἀχαιῶν",
"Θ81":"οὔ τι ἑκών, ἀλλ᾽ ἵππος ἐτείρετο, τὸν βάλεν ἰῷ",
"Θ82":"δῖος Ἀλέξανδρος Ἑλένης πόσις ἠϋκόμοιο",
"Θ83":"ἄκρην κὰκ κορυφήν, ὅθι τε πρῶται τρίχες ἵππων",
"Θ84":"κρανίῳ ἐμπεφύασι, μάλιστα δὲ καίριόν ἐστιν.",
"Θ85":"ἀλγήσας δ᾽ ἀνέπαλτο, βέλος δ᾽ εἰς ἐγκέφαλον δῦ,",
"Θ86":"σὺν δ᾽ ἵππους ἐτάραξε κυλινδόμενος περὶ χαλκῷ.",
"Θ87":"ὄφρ᾽ ὁ γέρων ἵπποιο παρηορίας ἀπέταμνε",
"Θ88":"φασγάνῳ ἀΐσσων, τόφρ᾽ Ἕκτορος ὠκέες ἵπποι",
"Θ89":"ἦλθον ἀν᾽ ἰωχμὸν θρασὺν ἡνίοχον φορέοντες",
"Θ90":"Ἕκτορα: καί νύ κεν ἔνθ᾽ ὁ γέρων ἀπὸ θυμὸν ὄλεσσεν",
"Θ91":"εἰ μὴ ἄρ᾽ ὀξὺ νόησε βοὴν ἀγαθὸς Διομήδης:",
"Θ92":"σμερδαλέον δ᾽ ἐβόησεν ἐποτρύνων Ὀδυσῆα:",
"Θ93":"διογενὲς Λαερτιάδη πολυμήχαν᾽ Ὀδυσσεῦ",
"Θ94":"πῇ φεύγεις μετὰ νῶτα βαλὼν κακὸς ὣς ἐν ὁμίλῳ;",
"Θ95":"μή τίς τοι φεύγοντι μεταφρένῳ ἐν δόρυ πήξῃ:",
"Θ96":"ἀλλὰ μέν᾽ ὄφρα γέροντος ἀπώσομεν ἄγριον ἄνδρα.",
"Θ97":"ὣς ἔφατ᾽, οὐδ᾽ ἐσάκουσε πολύτλας δῖος Ὀδυσσεύς,",
"Θ98":"ἀλλὰ παρήϊξεν κοίλας ἐπὶ νῆας Ἀχαιῶν.",
"Θ99":"Τυδεΐδης δ᾽ αὐτός περ ἐὼν προμάχοισιν ἐμίχθη,",
"Θ100":"στῆ δὲ πρόσθ᾽ ἵππων Νηληϊάδαο γέροντος,",
"Θ101":"καί μιν φωνήσας ἔπεα πτερόεντα προσηύδα:",
"Θ102":"ὦ γέρον ἦ μάλα δή σε νέοι τείρουσι μαχηταί,",
"Θ103":"σὴ δὲ βίη λέλυται, χαλεπὸν δέ σε γῆρας ὀπάζει,",
"Θ104":"ἠπεδανὸς δέ νύ τοι θεράπων, βραδέες δέ τοι ἵπποι.",
"Θ105":"ἀλλ᾽ ἄγ᾽ ἐμῶν ὀχέων ἐπιβήσεο, ὄφρα ἴδηαι",
"Θ106":"οἷοι Τρώϊοι ἵπποι ἐπιστάμενοι πεδίοιο",
"Θ107":"κραιπνὰ μάλ᾽ ἔνθα καὶ ἔνθα διωκέμεν ἠδὲ φέβεσθαι,",
"Θ108":"οὕς ποτ᾽ ἀπ᾽ Αἰνείαν ἑλόμην μήστωρε φόβοιο.",
"Θ109":"τούτω μὲν θεράποντε κομείτων, τώδε δὲ νῶϊ",
"Θ110":"Τρωσὶν ἐφ᾽ ἱπποδάμοις ἰθύνομεν, ὄφρα καὶ Ἕκτωρ",
"Θ111":"εἴσεται εἰ καὶ ἐμὸν δόρυ μαίνεται ἐν παλάμῃσιν.",
"Θ112":"ὣς ἔφατ᾽, οὐδ᾽ ἀπίθησε Γερήνιος ἱππότα Νέστωρ.",
"Θ113":"Νεστορέας μὲν ἔπειθ᾽ ἵππους θεράποντε κομείτην",
"Θ114":"ἴφθιμοι Σθένελός τε καὶ Εὐρυμέδων ἀγαπήνωρ.",
"Θ115":"τὼ δ᾽ εἰς ἀμφοτέρω Διομήδεος ἅρματα βήτην:",
"Θ116":"Νέστωρ δ᾽ ἐν χείρεσσι λάβ᾽ ἡνία σιγαλόεντα,",
"Θ117":"μάστιξεν δ᾽ ἵππους: τάχα δ᾽ Ἕκτορος ἄγχι γένοντο.",
"Θ118":"τοῦ δ᾽ ἰθὺς μεμαῶτος ἀκόντισε Τυδέος υἱός:",
"Θ119":"καὶ τοῦ μέν ῥ᾽ ἀφάμαρτεν, ὃ δ᾽ ἡνίοχον θεράποντα",
"Θ120":"υἱὸν ὑπερθύμου Θηβαίου Ἠνιοπῆα",
"Θ121":"ἵππων ἡνί᾽ ἔχοντα βάλε στῆθος παρὰ μαζόν.",
"Θ122":"ἤριπε δ᾽ ἐξ ὀχέων, ὑπερώησαν δέ οἱ ἵπποι",
"Θ123":"ὠκύποδες: τοῦ δ᾽ αὖθι λύθη ψυχή τε μένος τε.",
"Θ124":"Ἕκτορα δ᾽ αἰνὸν ἄχος πύκασε φρένας ἡνιόχοιο:",
"Θ125":"τὸν μὲν ἔπειτ᾽ εἴασε καὶ ἀχνύμενός περ ἑταίρου",
"Θ126":"κεῖσθαι, ὃ δ᾽ ἡνίοχον μέθεπε θρασύν: οὐδ᾽ ἄρ᾽ ἔτι δὴν",
"Θ127":"ἵππω δευέσθην σημάντορος: αἶψα γὰρ εὗρεν",
"Θ128":"Ἰφιτίδην Ἀρχεπτόλεμον θρασύν, ὅν ῥα τόθ᾽ ἵππων",
"Θ129":"ὠκυπόδων ἐπέβησε, δίδου δέ οἱ ἡνία χερσίν.",
"Θ130":"ἔνθά κε λοιγὸς ἔην καὶ ἀμήχανα ἔργα γένοντο,",
"Θ131":"καί νύ κε σήκασθεν κατὰ Ἴλιον ἠΰτε ἄρνες,",
"Θ132":"εἰ μὴ ἄρ᾽ ὀξὺ νόησε πατὴρ ἀνδρῶν τε θεῶν τε:",
"Θ133":"βροντήσας δ᾽ ἄρα δεινὸν ἀφῆκ᾽ ἀργῆτα κεραυνόν,",
"Θ134":"κὰδ δὲ πρόσθ᾽ ἵππων Διομήδεος ἧκε χαμᾶζε:",
"Θ135":"δεινὴ δὲ φλὸξ ὦρτο θεείου καιομένοιο,",
"Θ136":"τὼ δ᾽ ἵππω δείσαντε καταπτήτην ὑπ᾽ ὄχεσφι:",
"Θ137":"Νέστορα δ᾽ ἐκ χειρῶν φύγον ἡνία σιγαλόεντα,",
"Θ138":"δεῖσε δ᾽ ὅ γ᾽ ἐν θυμῷ, Διομήδεα δὲ προσέειπε:",
"Θ139":"Τυδεΐδη ἄγε δ᾽ αὖτε φόβον δ᾽ ἔχε μώνυχας ἵππους.",
"Θ140":"ἦ οὐ γιγνώσκεις ὅ τοι ἐκ Διὸς οὐχ ἕπετ᾽ ἀλκή;",
"Θ141":"νῦν μὲν γὰρ τούτῳ Κρονίδης Ζεὺς κῦδος ὀπάζει",
"Θ142":"σήμερον: ὕστερον αὖτε καὶ ἡμῖν, αἴ κ᾽ ἐθέλῃσι,",
"Θ143":"δώσει: ἀνὴρ δέ κεν οὔ τι Διὸς νόον εἰρύσσαιτο",
"Θ144":"οὐδὲ μάλ᾽ ἴφθιμος, ἐπεὶ ἦ πολὺ φέρτερός ἐστι.",
"Θ145":"τὸν δ᾽ ἠμείβετ᾽ ἔπειτα βοὴν ἀγαθὸς Διομήδης:",
"Θ146":"ναὶ δὴ ταῦτά γε πάντα γέρον κατὰ μοῖραν ἔειπες:",
"Θ147":"ἀλλὰ τόδ᾽ αἰνὸν ἄχος κραδίην καὶ θυμὸν ἱκάνει:",
"Θ148":"Ἕκτωρ γάρ ποτε φήσει ἐνὶ Τρώεσσ᾽ ἀγορεύων:",
"Θ149":"Τυδεΐδης ὑπ᾽ ἐμεῖο φοβεύμενος ἵκετο νῆας.",
"Θ150":"ὥς ποτ᾽ ἀπειλήσει: τότε μοι χάνοι εὐρεῖα χθών.",
"Θ151":"τὸν δ᾽ ἠμείβετ᾽ ἔπειτα Γερήνιος ἱππότα Νέστωρ:",
"Θ152":"ὤ μοι Τυδέος υἱὲ δαΐφρονος, οἷον ἔειπες.",
"Θ153":"εἴ περ γάρ σ᾽ Ἕκτωρ γε κακὸν καὶ ἀνάλκιδα φήσει,",
"Θ154":"ἀλλ᾽ οὐ πείσονται Τρῶες καὶ Δαρδανίωνες",
"Θ155":"καὶ Τρώων ἄλοχοι μεγαθύμων ἀσπιστάων,",
"Θ156":"τάων ἐν κονίῃσι βάλες θαλεροὺς παρακοίτας.",
"Θ157":"ὣς ἄρα φωνήσας φύγαδε τράπε μώνυχας ἵππους",
"Θ158":"αὖτις ἀν᾽ ἰωχμόν: ἐπὶ δὲ Τρῶές τε καὶ Ἕκτωρ",
"Θ159":"ἠχῇ θεσπεσίῃ βέλεα στονόεντα χέοντο.",
"Θ160":"τῷ δ᾽ ἐπὶ μακρὸν ἄϋσε μέγας κορυθαίολος Ἕκτωρ:",
"Θ161":"Τυδεΐδη περὶ μέν σε τίον Δαναοὶ ταχύπωλοι",
"Θ162":"ἕδρῃ τε κρέασίν τε ἰδὲ πλείοις δεπάεσσι:",
"Θ163":"νῦν δέ σ᾽ ἀτιμήσουσι: γυναικὸς ἄρ᾽ ἀντὶ τέτυξο.",
"Θ164":"ἔρρε κακὴ γλήνη, ἐπεὶ οὐκ εἴξαντος ἐμεῖο",
"Θ165":"πύργων ἡμετέρων ἐπιβήσεαι, οὐδὲ γυναῖκας",
"Θ166":"ἄξεις ἐν νήεσσι: πάρος τοι δαίμονα δώσω.",
"Θ167":"ὣς φάτο, Τυδεΐδης δὲ διάνδιχα μερμήριξεν",
"Θ168":"ἵππους τε στρέψαι καὶ ἐναντίβιον μαχέσασθαι.",
"Θ169":"τρὶς μὲν μερμήριξε κατὰ φρένα καὶ κατὰ θυμόν,",
"Θ170":"τρὶς δ᾽ ἄρ᾽ ἀπ᾽ Ἰδαίων ὀρέων κτύπε μητίετα Ζεὺς",
"Θ171":"σῆμα τιθεὶς Τρώεσσι μάχης ἑτεραλκέα νίκην.",
"Θ172":"Ἕκτωρ δὲ Τρώεσσιν ἐκέκλετο μακρὸν ἀΰσας:",
"Θ173":"Τρῶες καὶ Λύκιοι καὶ Δάρδανοι ἀγχιμαχηταὶ",
"Θ174":"ἀνέρες ἔστε φίλοι, μνήσασθε δὲ θούριδος ἀλκῆς.",
"Θ175":"γιγνώσκω δ᾽ ὅτι μοι πρόφρων κατένευσε Κρονίων",
"Θ176":"νίκην καὶ μέγα κῦδος, ἀτὰρ Δαναοῖσί γε πῆμα:",
"Θ177":"νήπιοι οἳ ἄρα δὴ τάδε τείχεα μηχανόωντο",
"Θ178":"ἀβλήχρ᾽ οὐδενόσωρα: τὰ δ᾽ οὐ μένος ἁμὸν ἐρύξει:",
"Θ179":"ἵπποι δὲ ῥέα τάφρον ὑπερθορέονται ὀρυκτήν.",
"Θ180":"ἀλλ᾽ ὅτε κεν δὴ νηυσὶν ἔπι γλαφυρῇσι γένωμαι,",
"Θ181":"μνημοσύνη τις ἔπειτα πυρὸς δηΐοιο γενέσθω,",
"Θ182":"ὡς πυρὶ νῆας ἐνιπρήσω, κτείνω δὲ καὶ αὐτοὺς",
"Θ183":"Ἀργείους παρὰ νηυσὶν ἀτυζομένους ὑπὸ καπνοῦ.",
"Θ184":"ὣς εἰπὼν ἵπποισιν ἐκέκλετο φώνησέν τε:",
"Θ185":"Ξάνθέ τε καὶ σὺ Πόδαργε καὶ Αἴθων Λάμπέ τε δῖε",
"Θ186":"νῦν μοι τὴν κομιδὴν ἀποτίνετον, ἣν μάλα πολλὴν",
"Θ187":"Ἀνδρομάχη θυγάτηρ μεγαλήτορος Ἠετίωνος",
"Θ188":"ὑμῖν πὰρ προτέροισι μελίφρονα πυρὸν ἔθηκεν",
"Θ189":"οἶνόν τ᾽ ἐγκεράσασα πιεῖν, ὅτε θυμὸς ἀνώγοι,",
"Θ190":"ἢ ἐμοί, ὅς πέρ οἱ θαλερὸς πόσις εὔχομαι εἶναι.",
"Θ191":"ἀλλ᾽ ἐφομαρτεῖτον καὶ σπεύδετον ὄφρα λάβωμεν",
"Θ192":"ἀσπίδα Νεστορέην, τῆς νῦν κλέος οὐρανὸν ἵκει",
"Θ193":"πᾶσαν χρυσείην ἔμεναι, κανόνας τε καὶ αὐτήν,",
"Θ194":"αὐτὰρ ἀπ᾽ ὤμοιιν Διομήδεος ἱπποδάμοιο",
"Θ195":"δαιδάλεον θώρηκα, τὸν Ἥφαιστος κάμε τεύχων.",
"Θ196":"εἰ τούτω κε λάβοιμεν, ἐελποίμην κεν Ἀχαιοὺς",
"Θ197":"αὐτονυχὶ νηῶν ἐπιβησέμεν ὠκειάων.",
"Θ198":"ὣς ἔφατ᾽ εὐχόμενος, νεμέσησε δὲ πότνια Ἥρη,",
"Θ199":"σείσατο δ᾽ εἰνὶ θρόνῳ, ἐλέλιξε δὲ μακρὸν Ὄλυμπον,",
"Θ200":"καί ῥα Ποσειδάωνα μέγαν θεὸν ἀντίον ηὔδα:",
"Θ201":"ὢ πόποι ἐννοσίγαι᾽ εὐρυσθενές, οὐδέ νυ σοί περ",
"Θ202":"ὀλλυμένων Δαναῶν ὀλοφύρεται ἐν φρεσὶ θυμός.",
"Θ203":"οἳ δέ τοι εἰς Ἑλίκην τε καὶ Αἰγὰς δῶρ᾽ ἀνάγουσι",
"Θ204":"πολλά τε καὶ χαρίεντα: σὺ δέ σφισι βούλεο νίκην.",
"Θ205":"εἴ περ γάρ κ᾽ ἐθέλοιμεν, ὅσοι Δαναοῖσιν ἀρωγοί,",
"Θ206":"Τρῶας ἀπώσασθαι καὶ ἐρυκέμεν εὐρύοπα Ζῆν,",
"Θ207":"αὐτοῦ κ᾽ ἔνθ᾽ ἀκάχοιτο καθήμενος οἶος ἐν Ἴδῃ.",
"Θ208":"τὴν δὲ μέγ᾽ ὀχθήσας προσέφη κρείων ἐνοσίχθων:",
"Θ209":"Ἥρη ἀπτοεπὲς ποῖον τὸν μῦθον ἔειπες.",
"Θ210":"οὐκ ἂν ἔγωγ᾽ ἐθέλοιμι Διὶ Κρονίωνι μάχεσθαι",
"Θ211":"ἡμέας τοὺς ἄλλους, ἐπεὶ ἦ πολὺ φέρτερός ἐστιν.",
"Θ212":"ὣς οἳ μὲν τοιαῦτα πρὸς ἀλλήλους ἀγόρευον:",
"Θ213":"τῶν δ᾽ ὅσον ἐκ νηῶν ἀπὸ πύργου τάφρος ἔεργε",
"Θ214":"πλῆθεν ὁμῶς ἵππων τε καὶ ἀνδρῶν ἀσπιστάων",
"Θ215":"εἰλομένων: εἴλει δὲ θοῷ ἀτάλαντος Ἄρηϊ",
"Θ216":"Ἕκτωρ Πριαμίδης, ὅτε οἱ Ζεὺς κῦδος ἔδωκε.",
"Θ217":"καί νύ κ᾽ ἐνέπρησεν πυρὶ κηλέῳ νῆας ἐΐσας,",
"Θ218":"εἰ μὴ ἐπὶ φρεσὶ θῆκ᾽ Ἀγαμέμνονι πότνια Ἥρη",
"Θ219":"αὐτῷ ποιπνύσαντι θοῶς ὀτρῦναι Ἀχαιούς.",
"Θ220":"βῆ δ᾽ ἰέναι παρά τε κλισίας καὶ νῆας Ἀχαιῶν",
"Θ221":"πορφύρεον μέγα φᾶρος ἔχων ἐν χειρὶ παχείῃ,",
"Θ222":"στῆ δ᾽ ἐπ᾽ Ὀδυσσῆος μεγακήτεϊ νηῒ μελαίνῃ,",
"Θ223":"ἥ ῥ᾽ ἐν μεσσάτῳ ἔσκε γεγωνέμεν ἀμφοτέρωσε,",
"Θ224":"ἠμὲν ἐπ᾽ Αἴαντος κλισίας Τελαμωνιάδαο",
"Θ225":"ἠδ᾽ ἐπ᾽ Ἀχιλλῆος, τοί ῥ᾽ ἔσχατα νῆας ἐΐσας",
"Θ226":"εἴρυσαν, ἠνορέῃ πίσυνοι καὶ κάρτεϊ χειρῶν:",
"Θ227":"ἤϋσεν δὲ διαπρύσιον Δαναοῖσι γεγωνώς:",
"Θ228":"αἰδὼς Ἀργεῖοι, κάκ᾽ ἐλέγχεα, εἶδος ἀγητοί:",
"Θ229":"πῇ ἔβαν εὐχωλαί, ὅτε δὴ φάμεν εἶναι ἄριστοι,",
"Θ230":"ἃς ὁπότ᾽ ἐν Λήμνῳ κενεαυχέες ἠγοράασθε,",
"Θ231":"ἔσθοντες κρέα πολλὰ βοῶν ὀρθοκραιράων",
"Θ232":"πίνοντες κρητῆρας ἐπιστεφέας οἴνοιο,",
"Θ233":"Τρώων ἄνθ᾽ ἑκατόν τε διηκοσίων τε ἕκαστος",
"Θ234":"στήσεσθ᾽ ἐν πολέμῳ: νῦν δ᾽ οὐδ᾽ ἑνὸς ἄξιοί εἰμεν",
"Θ235":"Ἕκτορος, ὃς τάχα νῆας ἐνιπρήσει πυρὶ κηλέῳ.",
"Θ236":"Ζεῦ πάτερ, ἦ ῥά τιν᾽ ἤδη ὑπερμενέων βασιλήων",
"Θ237":"τῇδ᾽ ἄτῃ ἄασας καί μιν μέγα κῦδος ἀπηύρας;",
"Θ238":"οὐ μὲν δή ποτέ φημι τεὸν περικαλλέα βωμὸν",
"Θ239":"νηῒ πολυκλήϊδι παρελθέμεν ἐνθάδε ἔρρων,",
"Θ240":"ἀλλ᾽ ἐπὶ πᾶσι βοῶν δημὸν καὶ μηρί᾽ ἔκηα",
"Θ241":"ἱέμενος Τροίην εὐτείχεον ἐξαλαπάξαι.",
"Θ242":"ἀλλὰ Ζεῦ τόδε πέρ μοι ἐπικρήηνον ἐέλδωρ:",
"Θ243":"αὐτοὺς δή περ ἔασον ὑπεκφυγέειν καὶ ἀλύξαι,",
"Θ244":"μηδ᾽ οὕτω Τρώεσσιν ἔα δάμνασθαι Ἀχαιούς.",
"Θ245":"ὣς φάτο, τὸν δὲ πατὴρ ὀλοφύρατο δάκρυ χέοντα,",
"Θ246":"νεῦσε δέ οἱ λαὸν σόον ἔμμεναι οὐδ᾽ ἀπολέσθαι.",
"Θ247":"αὐτίκα δ᾽ αἰετὸν ἧκε τελειότατον πετεηνῶν,",
"Θ248":"νεβρὸν ἔχοντ᾽ ὀνύχεσσι τέκος ἐλάφοιο ταχείης:",
"Θ249":"πὰρ δὲ Διὸς βωμῷ περικαλλέϊ κάββαλε νεβρόν,",
"Θ250":"ἔνθα πανομφαίῳ Ζηνὶ ῥέζεσκον Ἀχαιοί.",
"Θ251":"οἳ δ᾽ ὡς οὖν εἴδονθ᾽ ὅ τ᾽ ἄρ᾽ ἐκ Διὸς ἤλυθεν ὄρνις,",
"Θ252":"μᾶλλον ἐπὶ Τρώεσσι θόρον, μνήσαντο δὲ χάρμης.",
"Θ253":"ἔνθ᾽ οὔ τις πρότερος Δαναῶν πολλῶν περ ἐόντων",
"Θ254":"εὔξατο Τυδεΐδαο πάρος σχέμεν ὠκέας ἵππους",
"Θ255":"τάφρου τ᾽ ἐξελάσαι καὶ ἐναντίβιον μαχέσασθαι,",
"Θ256":"ἀλλὰ πολὺ πρῶτος Τρώων ἕλεν ἄνδρα κορυστὴν",
"Θ257":"Φραδμονίδην Ἀγέλαον: ὃ μὲν φύγαδ᾽ ἔτραπεν ἵππους:",
"Θ258":"τῷ δὲ μεταστρεφθέντι μεταφρένῳ ἐν δόρυ πῆξεν",
"Θ259":"ὤμων μεσσηγύς, διὰ δὲ στήθεσφιν ἔλασσεν:",
"Θ260":"ἤριπε δ᾽ ἐξ ὀχέων, ἀράβησε δὲ τεύχε᾽ ἐπ᾽ αὐτῷ.",
"Θ261":"τὸν δὲ μετ᾽ Ἀτρεΐδαι Ἀγαμέμνων καὶ Μενέλαος,",
"Θ262":"τοῖσι δ᾽ ἐπ᾽ Αἴαντες θοῦριν ἐπιειμένοι ἀλκήν,",
"Θ263":"τοῖσι δ᾽ ἐπ᾽ Ἰδομενεὺς καὶ ὀπάων Ἰδομενῆος",
"Θ264":"Μηριόνης ἀτάλαντος Ἐνυαλίῳ ἀνδρειφόντῃ,",
"Θ265":"τοῖσι δ᾽ ἐπ᾽ Εὐρύπυλος Εὐαίμονος ἀγλαὸς υἱός:",
"Θ266":"Τεῦκρος δ᾽ εἴνατος ἦλθε παλίντονα τόξα τιταίνων,",
"Θ267":"στῆ δ᾽ ἄρ᾽ ὑπ᾽ Αἴαντος σάκεϊ Τελαμωνιάδαο.",
"Θ268":"ἔνθ᾽ Αἴας μὲν ὑπεξέφερεν σάκος: αὐτὰρ ὅ γ᾽ ἥρως",
"Θ269":"παπτήνας, ἐπεὶ ἄρ τιν᾽ ὀϊστεύσας ἐν ὁμίλῳ",
"Θ270":"βεβλήκοι, ὃ μὲν αὖθι πεσὼν ἀπὸ θυμὸν ὄλεσσεν,",
"Θ271":"αὐτὰρ ὃ αὖτις ἰὼν πάϊς ὣς ὑπὸ μητέρα δύσκεν",
"Θ272":"εἰς Αἴανθ᾽: ὃ δέ μιν σάκεϊ κρύπτασκε φαεινῷ.",
"Θ273":"ἔνθα τίνα πρῶτον Τρώων ἕλε Τεῦκρος ἀμύμων;",
"Θ274":"Ὀρσίλοχον μὲν πρῶτα καὶ Ὄρμενον ἠδ᾽ Ὀφελέστην",
"Θ275":"Δαίτορά τε Χρομίον τε καὶ ἀντίθεον Λυκοφόντην",
"Θ276":"καὶ Πολυαιμονίδην Ἀμοπάονα καὶ Μελάνιππον,",
"Θ277":"πάντας ἐπασσυτέρους πέλασε χθονὶ πουλυβοτείρῃ.",
"Θ278":"τὸν δὲ ἰδὼν γήθησεν ἄναξ ἀνδρῶν Ἀγαμέμνων",
"Θ279":"τόξου ἄπο κρατεροῦ Τρώων ὀλέκοντα φάλαγγας:",
"Θ280":"στῆ δὲ παρ᾽ αὐτὸν ἰὼν καί μιν πρὸς μῦθον ἔειπε:",
"Θ281":"Τεῦκρε φίλη κεφαλή, Τελαμώνιε κοίρανε λαῶν",
"Θ282":"βάλλ᾽ οὕτως, αἴ κέν τι φόως Δαναοῖσι γένηαι",
"Θ283":"πατρί τε σῷ Τελαμῶνι, ὅ σ᾽ ἔτρεφε τυτθὸν ἐόντα,",
"Θ284":"καί σε νόθον περ ἐόντα κομίσσατο ᾧ ἐνὶ οἴκῳ:",
"Θ285":"τὸν καὶ τηλόθ᾽ ἐόντα ἐϋκλείης ἐπίβησον.",
"Θ286":"σοὶ δ᾽ ἐγὼ ἐξερέω ὡς καὶ τετελεσμένον ἔσται:",
"Θ287":"αἴ κέν μοι δώῃ Ζεύς τ᾽ αἰγίοχος καὶ Ἀθήνη",
"Θ288":"Ἰλίου ἐξαλαπάξαι ἐϋκτίμενον πτολίεθρον,",
"Θ289":"πρώτῳ τοι μετ᾽ ἐμὲ πρεσβήϊον ἐν χερὶ θήσω,",
"Θ290":"ἢ τρίποδ᾽ ἠὲ δύω ἵππους αὐτοῖσιν ὄχεσφιν",
"Θ291":"ἠὲ γυναῖχ᾽, ἥ κέν τοι ὁμὸν λέχος εἰσαναβαίνοι.",
"Θ292":"τὸν δ᾽ ἀπαμειβόμενος προσεφώνεε Τεῦκρος ἀμύμων:",
"Θ293":"Ἀτρεΐδη κύδιστε τί με σπεύδοντα καὶ αὐτὸν",
"Θ294":"ὀτρύνεις; οὐ μέν τοι ὅση δύναμίς γε πάρεστι",
"Θ295":"παύομαι, ἀλλ᾽ ἐξ οὗ προτὶ Ἴλιον ὠσάμεθ᾽ αὐτοὺς",
"Θ296":"ἐκ τοῦ δὴ τόξοισι δεδεγμένος ἄνδρας ἐναίρω.",
"Θ297":"ὀκτὼ δὴ προέηκα τανυγλώχινας ὀϊστούς,",
"Θ298":"πάντες δ᾽ ἐν χροῒ πῆχθεν ἀρηϊθόων αἰζηῶν:",
"Θ299":"τοῦτον δ᾽ οὐ δύναμαι βαλέειν κύνα λυσσητῆρα.",
"Θ300":"ἦ ῥα καὶ ἄλλον ὀϊστὸν ἀπὸ νευρῆφιν ἴαλλεν",
"Θ301":"Ἕκτορος ἀντικρύ, βαλέειν δέ ἑ ἵετο θυμός:",
"Θ302":"καὶ τοῦ μέν ῥ᾽ ἀφάμαρθ᾽, ὃ δ᾽ ἀμύμονα Γοργυθίωνα",
"Θ303":"υἱὸν ἐῢν Πριάμοιο κατὰ στῆθος βάλεν ἰῷ,",
"Θ304":"τόν ῥ᾽ ἐξ Αἰσύμηθεν ὀπυιομένη τέκε μήτηρ",
"Θ305":"καλὴ Καστιάνειρα δέμας ἐϊκυῖα θεῇσι.",
"Θ306":"μήκων δ᾽ ὡς ἑτέρωσε κάρη βάλεν, ἥ τ᾽ ἐνὶ κήπῳ",
"Θ307":"καρπῷ βριθομένη νοτίῃσί τε εἰαρινῇσιν,",
"Θ308":"ὣς ἑτέρωσ᾽ ἤμυσε κάρη πήληκι βαρυνθέν.",
"Θ309":"Τεῦκρος δ᾽ ἄλλον ὀϊστὸν ἀπὸ νευρῆφιν ἴαλλεν",
"Θ310":"Ἕκτορος ἀντικρύ, βαλέειν δέ ἑ ἵετο θυμός.",
"Θ311":"ἀλλ᾽ ὅ γε καὶ τόθ᾽ ἅμαρτε: παρέσφηλεν γὰρ Ἀπόλλων:",
"Θ312":"ἀλλ᾽ Ἀρχεπτόλεμον θρασὺν Ἕκτορος ἡνιοχῆα",
"Θ313":"ἱέμενον πόλεμον δὲ βάλε στῆθος παρὰ μαζόν:",
"Θ314":"ἤριπε δ᾽ ἐξ ὀχέων, ὑπερώησαν δέ οἱ ἵπποι",
"Θ315":"ὠκύποδες: τοῦ δ᾽ αὖθι λύθη ψυχή τε μένος τε.",
"Θ316":"Ἕκτορα δ᾽ αἰνὸν ἄχος πύκασε φρένας ἡνιόχοιο:",
"Θ317":"τὸν μὲν ἔπειτ᾽ εἴασε καὶ ἀχνύμενός περ ἑταίρου,",
"Θ318":"Κεβριόνην δ᾽ ἐκέλευσεν ἀδελφεὸν ἐγγὺς ἐόντα",
"Θ319":"ἵππων ἡνί᾽ ἑλεῖν: ὃ δ᾽ ἄρ᾽ οὐκ ἀπίθησεν ἀκούσας.",
"Θ320":"αὐτὸς δ᾽ ἐκ δίφροιο χαμαὶ θόρε παμφανόωντος",
"Θ321":"σμερδαλέα ἰάχων: ὃ δὲ χερμάδιον λάβε χειρί,",
"Θ322":"βῆ δ᾽ ἰθὺς Τεύκρου, βαλέειν δέ ἑ θυμὸς ἀνώγει.",
"Θ323":"ἤτοι ὃ μὲν φαρέτρης ἐξείλετο πικρὸν ὀϊστόν,",
"Θ324":"θῆκε δ᾽ ἐπὶ νευρῇ: τὸν δ᾽ αὖ κορυθαίολος Ἕκτωρ",
"Θ325":"αὐερύοντα παρ᾽ ὦμον, ὅθι κληῒς ἀποέργει",
"Θ326":"αὐχένα τε στῆθός τε, μάλιστα δὲ καίριόν ἐστι,",
"Θ327":"τῇ ῥ᾽ ἐπὶ οἷ μεμαῶτα βάλεν λίθῳ ὀκριόεντι,",
"Θ328":"ῥῆξε δέ οἱ νευρήν: νάρκησε δὲ χεὶρ ἐπὶ καρπῷ,",
"Θ329":"στῆ δὲ γνὺξ ἐριπών, τόξον δέ οἱ ἔκπεσε χειρός.",
"Θ330":"Αἴας δ᾽ οὐκ ἀμέλησε κασιγνήτοιο πεσόντος,",
"Θ331":"ἀλλὰ θέων περίβη καί οἱ σάκος ἀμφεκάλυψε.",
"Θ332":"τὸν μὲν ἔπειθ᾽ ὑποδύντε δύω ἐρίηρες ἑταῖροι",
"Θ333":"Μηκιστεὺς Ἐχίοιο πάϊς καὶ δῖος Ἀλάστωρ",
"Θ334":"νῆας ἔπι γλαφυρὰς φερέτην βαρέα στενάχοντα.",
"Θ335":"ἂψ δ᾽ αὖτις Τρώεσσιν Ὀλύμπιος ἐν μένος ὦρσεν:",
"Θ336":"οἳ δ᾽ ἰθὺς τάφροιο βαθείης ὦσαν Ἀχαιούς:",
"Θ337":"Ἕκτωρ δ᾽ ἐν πρώτοισι κίε σθένεϊ βλεμεαίνων.",
"Θ338":"ὡς δ᾽ ὅτε τίς τε κύων συὸς ἀγρίου ἠὲ λέοντος",
"Θ339":"ἅπτηται κατόπισθε ποσὶν ταχέεσσι διώκων",
"Θ340":"ἰσχία τε γλουτούς τε, ἑλισσόμενόν τε δοκεύει,",
"Θ341":"ὣς Ἕκτωρ ὤπαζε κάρη κομόωντας Ἀχαιούς,",
"Θ342":"αἰὲν ἀποκτείνων τὸν ὀπίστατον: οἳ δὲ φέβοντο.",
"Θ343":"αὐτὰρ ἐπεὶ διά τε σκόλοπας καὶ τάφρον ἔβησαν",
"Θ344":"φεύγοντες, πολλοὶ δὲ δάμεν Τρώων ὑπὸ χερσίν,",
"Θ345":"οἳ μὲν δὴ παρὰ νηυσὶν ἐρητύοντο μένοντες,",
"Θ346":"ἀλλήλοισί τε κεκλόμενοι καὶ πᾶσι θεοῖσι",
"Θ347":"χεῖρας ἀνίσχοντες μεγάλ᾽ εὐχετόωντο ἕκαστος:",
"Θ348":"Ἕκτωρ δ᾽ ἀμφιπεριστρώφα καλλίτριχας ἵππους",
"Θ349":"Γοργοῦς ὄμματ᾽ ἔχων ἠδὲ βροτολοιγοῦ Ἄρηος.",
"Θ350":"τοὺς δὲ ἰδοῦσ᾽ ἐλέησε θεὰ λευκώλενος Ἥρη,",
"Θ351":"αἶψα δ᾽ Ἀθηναίην ἔπεα πτερόεντα προσηύδα:",
"Θ352":"ὢ πόποι αἰγιόχοιο Διὸς τέκος οὐκέτι νῶϊ",
"Θ353":"ὀλλυμένων Δαναῶν κεκαδησόμεθ᾽ ὑστάτιόν περ;",
"Θ354":"οἵ κεν δὴ κακὸν οἶτον ἀναπλήσαντες ὄλωνται",
"Θ355":"ἀνδρὸς ἑνὸς ῥιπῇ, ὃ δὲ μαίνεται οὐκέτ᾽ ἀνεκτῶς",
"Θ356":"Ἕκτωρ Πριαμίδης, καὶ δὴ κακὰ πολλὰ ἔοργε.",
"Θ357":"τὴν δ᾽ αὖτε προσέειπε θεὰ γλαυκῶπις Ἀθήνη:",
"Θ358":"καὶ λίην οὗτός γε μένος θυμόν τ᾽ ὀλέσειε",
"Θ359":"χερσὶν ὑπ᾽ Ἀργείων φθίμενος ἐν πατρίδι γαίῃ:",
"Θ360":"ἀλλὰ πατὴρ οὑμὸς φρεσὶ μαίνεται οὐκ ἀγαθῇσι",
"Θ361":"σχέτλιος, αἰὲν ἀλιτρός, ἐμῶν μενέων ἀπερωεύς:",
"Θ362":"οὐδέ τι τῶν μέμνηται, ὅ οἱ μάλα πολλάκις υἱὸν",
"Θ363":"τειρόμενον σώεσκον ὑπ᾽ Εὐρυσθῆος ἀέθλων.",
"Θ364":"ἤτοι ὃ μὲν κλαίεσκε πρὸς οὐρανόν, αὐτὰρ ἐμὲ Ζεὺς",
"Θ365":"τῷ ἐπαλεξήσουσαν ἀπ᾽ οὐρανόθεν προΐαλλεν.",
"Θ366":"εἰ γὰρ ἐγὼ τάδε ᾔδε᾽ ἐνὶ φρεσὶ πευκαλίμῃσιν",
"Θ367":"εὖτέ μιν εἰς Ἀΐδαο πυλάρταο προὔπεμψεν",
"Θ368":"ἐξ Ἐρέβευς ἄξοντα κύνα στυγεροῦ Ἀΐδαο,",
"Θ369":"οὐκ ἂν ὑπεξέφυγε Στυγὸς ὕδατος αἰπὰ ῥέεθρα.",
"Θ370":"νῦν δ᾽ ἐμὲ μὲν στυγέει, Θέτιδος δ᾽ ἐξήνυσε βουλάς,",
"Θ371":"ἥ οἱ γούνατ᾽ ἔκυσσε καὶ ἔλλαβε χειρὶ γενείου,",
"Θ372":"λισσομένη τιμῆσαι Ἀχιλλῆα πτολίπορθον.",
"Θ373":"ἔσται μὰν ὅτ᾽ ἂν αὖτε φίλην γλαυκώπιδα εἴπῃ.",
"Θ374":"ἀλλὰ σὰ μὲν νῦν νῶϊν ἐπέντυε μώνυχας ἵππους,",
"Θ375":"ὄφρ᾽ ἂν ἐγὼ καταδῦσα Διὸς δόμον αἰγιόχοιο",
"Θ376":"τεύχεσιν ἐς πόλεμον θωρήξομαι, ὄφρα ἴδωμαι",
"Θ377":"ἢ νῶϊ Πριάμοιο πάϊς κορυθαίολος Ἕκτωρ",
"Θ378":"γηθήσει προφανέντε ἀνὰ πτολέμοιο γεφύρας,",
"Θ379":"ἦ τις καὶ Τρώων κορέει κύνας ἠδ᾽ οἰωνοὺς",
"Θ380":"δημῷ καὶ σάρκεσσι, πεσὼν ἐπὶ νηυσὶν Ἀχαιῶν.",
"Θ381":"ὣς ἔφατ᾽, οὐδ᾽ ἀπίθησε θεὰ λευκώλενος Ἥρη.",
"Θ382":"ἣ μὲν ἐποιχομένη χρυσάμπυκας ἔντυεν ἵππους",
"Θ383":"Ἥρη πρέσβα θεὰ θυγάτηρ μεγάλοιο Κρόνοιο:",
"Θ384":"αὐτὰρ Ἀθηναίη κούρη Διὸς αἰγιόχοιο",
"Θ385":"πέπλον μὲν κατέχευεν ἑανὸν πατρὸς ἐπ᾽ οὔδει",
"Θ386":"ποικίλον, ὅν ῥ᾽ αὐτὴ ποιήσατο καὶ κάμε χερσίν,",
"Θ387":"ἣ δὲ χιτῶν᾽ ἐνδῦσα Διὸς νεφεληγερέταο",
"Θ388":"τεύχεσιν ἐς πόλεμον θωρήσσετο δακρυόεντα.",
"Θ389":"ἐς δ᾽ ὄχεα φλόγεα ποσὶ βήσετο, λάζετο δ᾽ ἔγχος",
"Θ390":"βριθὺ μέγα στιβαρόν, τῷ δάμνησι στίχας ἀνδρῶν",
"Θ391":"ἡρώων, τοῖσίν τε κοτέσσεται ὀβριμοπάτρη.",
"Θ392":"Ἥρη δὲ μάστιγι θοῶς ἐπεμαίετ᾽ ἄρ᾽ ἵππους:",
"Θ393":"αὐτόμαται δὲ πύλαι μύκον οὐρανοῦ ἃς ἔχον Ὧραι,",
"Θ394":"τῇς ἐπιτέτραπται μέγας οὐρανὸς Οὔλυμπός τε",
"Θ395":"ἠμὲν ἀνακλῖναι πυκινὸν νέφος ἠδ᾽ ἐπιθεῖναι.",
"Θ396":"τῇ ῥα δι᾽ αὐτάων κεντρηνεκέας ἔχον ἵππους.",
"Θ397":"Ζεὺς δὲ πατὴρ Ἴδηθεν ἐπεὶ ἴδε χώσατ᾽ ἄρ᾽ αἰνῶς,",
"Θ398":"Ἶριν δ᾽ ὄτρυνε χρυσόπτερον ἀγγελέουσαν:",
"Θ399":"βάσκ᾽ ἴθι Ἶρι ταχεῖα, πάλιν τρέπε μηδ᾽ ἔα ἄντην",
"Θ400":"ἔρχεσθ᾽: οὐ γὰρ καλὰ συνοισόμεθα πτόλεμον δέ.",
"Θ401":"ὧδε γὰρ ἐξερέω, τὸ δὲ καὶ τετελεσμένον ἔσται:",
"Θ402":"γυιώσω μέν σφωϊν ὑφ᾽ ἅρμασιν ὠκέας ἵππους,",
"Θ403":"αὐτὰς δ᾽ ἐκ δίφρου βαλέω κατά θ᾽ ἅρματα ἄξω:",
"Θ404":"οὐδέ κεν ἐς δεκάτους περιτελλομένους ἐνιαυτοὺς",
"Θ405":"ἕλκε᾽ ἀπαλθήσεσθον, ἅ κεν μάρπτῃσι κεραυνός:",
"Θ406":"ὄφρα ἰδῇ γλαυκῶπις ὅτ᾽ ἂν ᾧ πατρὶ μάχηται.",
"Θ407":"Ἥρῃ δ᾽ οὔ τι τόσον νεμεσίζομαι οὐδὲ χολοῦμαι:",
"Θ408":"αἰεὶ γάρ μοι ἔωθεν ἐνικλᾶν ὅττί κεν εἴπω.",
"Θ409":"ὣς ἔφατ᾽, ὦρτο δὲ Ἶρις ἀελλόπος ἀγγελέουσα,",
"Θ410":"βῆ δ᾽ ἐξ Ἰδαίων ὀρέων ἐς μακρὸν Ὄλυμπον.",
"Θ411":"πρώτῃσιν δὲ πύλῃσι πολυπτύχου Οὐλύμποιο",
"Θ412":"ἀντομένη κατέρυκε, Διὸς δέ σφ᾽ ἔννεπε μῦθον:",
"Θ413":"πῇ μέματον; τί σφῶϊν ἐνὶ φρεσὶ μαίνεται ἦτορ;",
"Θ414":"οὐκ ἐάᾳ Κρονίδης ἐπαμυνέμεν Ἀργείοισιν.",
"Θ415":"ὧδε γὰρ ἠπείλησε Κρόνου πάϊς, ᾗ τελέει περ,",
"Θ416":"γυιώσειν μὲν σφῶϊν ὑφ᾽ ἅρμασιν ὠκέας ἵππους,",
"Θ417":"αὐτὰς δ᾽ ἐκ δίφρου βαλέειν κατά θ᾽ ἅρματα ἄξειν:",
"Θ418":"οὐδέ κεν ἐς δεκάτους περιτελλομένους ἐνιαυτοὺς",
"Θ419":"ἕλκε᾽ ἀπαλθήσεσθον, ἅ κεν μάρπτῃσι κεραυνός:",
"Θ420":"ὄφρα ἰδῇς γλαυκῶπι ὅτ᾽ ἂν σῷ πατρὶ μάχηαι.",
"Θ421":"Ἥρῃ δ᾽ οὔ τι τόσον νεμεσίζεται οὐδὲ χολοῦται:",
"Θ422":"αἰεὶ γάρ οἱ ἔωθεν ἐνικλᾶν ὅττι κεν εἴπῃ:",
"Θ423":"ἀλλὰ σύ γ᾽ αἰνοτάτη κύον ἀδεὲς εἰ ἐτεόν γε",
"Θ424":"τολμήσεις Διὸς ἄντα πελώριον ἔγχος ἀεῖραι.",
"Θ425":"ἣ μὲν ἄρ᾽ ὣς εἰποῦσ᾽ ἀπέβη πόδας ὠκέα Ἶρις,",
"Θ426":"αὐτὰρ Ἀθηναίην Ἥρη πρὸς μῦθον ἔειπεν:",
"Θ427":"ὢ πόποι αἰγιόχοιο Διὸς τέκος, οὐκέτ᾽ ἔγωγε",
"Θ428":"νῶϊ ἐῶ Διὸς ἄντα βροτῶν ἕνεκα πτολεμίζειν:",
"Θ429":"τῶν ἄλλος μὲν ἀποφθίσθω, ἄλλος δὲ βιώτω,",
"Θ430":"ὅς κε τύχῃ: κεῖνος δὲ τὰ ἃ φρονέων ἐνὶ θυμῷ",
"Θ431":"Τρωσί τε καὶ Δαναοῖσι δικαζέτω, ὡς ἐπιεικές.",
"Θ432":"ὣς ἄρα φωνήσασα πάλιν τρέπε μώνυχας ἵππους:",
"Θ433":"τῇσιν δ᾽ Ὧραι μὲν λῦσαν καλλίτριχας ἵππους,",
"Θ434":"καὶ τοὺς μὲν κατέδησαν ἐπ᾽ ἀμβροσίῃσι κάπῃσιν,",
"Θ435":"ἅρματα δ᾽ ἔκλιναν πρὸς ἐνώπια παμφανόωντα:",
"Θ436":"αὐταὶ δὲ χρυσέοισιν ἐπὶ κλισμοῖσι κάθιζον",
"Θ437":"μίγδ᾽ ἄλλοισι θεοῖσι, φίλον τετιημέναι ἦτορ.",
"Θ438":"Ζεὺς δὲ πατὴρ Ἴδηθεν ἐΰτροχον ἅρμα καὶ ἵππους",
"Θ439":"Οὔλυμπον δὲ δίωκε, θεῶν δ᾽ ἐξίκετο θώκους.",
"Θ440":"τῷ δὲ καὶ ἵππους μὲν λῦσε κλυτὸς ἐννοσίγαιος,",
"Θ441":"ἅρματα δ᾽ ἂμ βωμοῖσι τίθει κατὰ λῖτα πετάσσας:",
"Θ442":"αὐτὸς δὲ χρύσειον ἐπὶ θρόνον εὐρύοπα Ζεὺς",
"Θ443":"ἕζετο, τῷ δ᾽ ὑπὸ ποσσὶ μέγας πελεμίζετ᾽ Ὄλυμπος.",
"Θ444":"αἳ δ᾽ οἶαι Διὸς ἀμφὶς Ἀθηναίη τε καὶ Ἥρη",
"Θ445":"ἥσθην, οὐδέ τί μιν προσεφώνεον οὐδ᾽ ἐρέοντο:",
"Θ446":"αὐτὰρ ὃ ἔγνω ᾗσιν ἐνὶ φρεσὶ φώνησέν τε:",
"Θ447":"τίφθ᾽ οὕτω τετίησθον Ἀθηναίη τε καὶ Ἥρη;",
"Θ448":"οὐ μέν θην κάμετόν γε μάχῃ ἔνι κυδιανείρῃ",
"Θ449":"ὀλλῦσαι Τρῶας, τοῖσιν κότον αἰνὸν ἔθεσθε.",
"Θ450":"πάντως, οἷον ἐμόν γε μένος καὶ χεῖρες ἄαπτοι,",
"Θ451":"οὐκ ἄν με τρέψειαν ὅσοι θεοί εἰσ᾽ ἐν Ὀλύμπῳ.",
"Θ452":"σφῶϊν δὲ πρίν περ τρόμος ἔλλαβε φαίδιμα γυῖα",
"Θ453":"πρὶν πόλεμόν τε ἰδεῖν πολέμοιό τε μέρμερα ἔργα.",
"Θ454":"ὧδε γὰρ ἐξερέω, τὸ δέ κεν τετελεσμένον ἦεν:",
"Θ455":"οὐκ ἂν ἐφ᾽ ὑμετέρων ὀχέων πληγέντε κεραυνῷ",
"Θ456":"ἂψ ἐς Ὄλυμπον ἵκεσθον, ἵν᾽ ἀθανάτων ἕδος ἐστίν.",
"Θ457":"ὣς ἔφαθ᾽, αἳ δ᾽ ἐπέμυξαν Ἀθηναίη τε καὶ Ἥρη:",
"Θ458":"πλησίαι αἵ γ᾽ ἥσθην, κακὰ δὲ Τρώεσσι μεδέσθην.",
"Θ459":"ἤτοι Ἀθηναίη ἀκέων ἦν οὐδέ τι εἶπε",
"Θ460":"σκυζομένη Διὶ πατρί, χόλος δέ μιν ἄγριος ᾕρει:",
"Θ461":"Ἥρῃ δ᾽ οὐκ ἔχαδε στῆθος χόλον, ἀλλὰ προσηύδα:",
"Θ462":"αἰνότατε Κρονίδη ποῖον τὸν μῦθον ἔειπες.",
"Θ463":"εὖ νυ καὶ ἡμεῖς ἴδμεν ὅ τοι σθένος οὐκ ἀλαπαδνόν:",
"Θ464":"ἀλλ᾽ ἔμπης Δαναῶν ὀλοφυρόμεθ᾽ αἰχμητάων,",
"Θ465":"οἵ κεν δὴ κακὸν οἶτον ἀναπλήσαντες ὄλωνται.",
"Θ466":"ἀλλ᾽ ἤτοι πολέμου μὲν ἀφεξόμεθ᾽, εἰ σὺ κελεύεις:",
"Θ467":"βουλὴν δ᾽ Ἀργείοις ὑποθησόμεθ᾽ ἥ τις ὀνήσει,",
"Θ468":"ὡς μὴ πάντες ὄλωνται ὀδυσσαμένοιο τεοῖο.",
"Θ469":"τὴν δ᾽ ἀπαμειβόμενος προσέφη νεφεληγερέτα Ζεύς:",
"Θ470":"ἠοῦς δὴ καὶ μᾶλλον ὑπερμενέα Κρονίωνα",
"Θ471":"ὄψεαι, αἴ κ᾽ ἐθέλῃσθα, βοῶπις πότνια Ἥρη",
"Θ472":"ὀλλύντ᾽ Ἀργείων πουλὺν στρατὸν αἰχμητάων:",
"Θ473":"οὐ γὰρ πρὶν πολέμου ἀποπαύσεται ὄβριμος Ἕκτωρ",
"Θ474":"πρὶν ὄρθαι παρὰ ναῦφι ποδώκεα Πηλεΐωνα,",
"Θ475":"ἤματι τῷ ὅτ᾽ ἂν οἳ μὲν ἐπὶ πρύμνῃσι μάχωνται",
"Θ476":"στείνει ἐν αἰνοτάτῳ περὶ Πατρόκλοιο θανόντος:",
"Θ477":"ὣς γὰρ θέσφατόν ἐστι: σέθεν δ᾽ ἐγὼ οὐκ ἀλεγίζω",
"Θ478":"χωομένης, οὐδ᾽ εἴ κε τὰ νείατα πείραθ᾽ ἵκηαι",
"Θ479":"γαίης καὶ πόντοιο, ἵν᾽ Ἰάπετός τε Κρόνος τε",
"Θ480":"ἥμενοι οὔτ᾽ αὐγῇς Ὑπερίονος Ἠελίοιο",
"Θ481":"τέρποντ᾽ οὔτ᾽ ἀνέμοισι, βαθὺς δέ τε Τάρταρος ἀμφίς:",
"Θ482":"οὐδ᾽ ἢν ἔνθ᾽ ἀφίκηαι ἀλωμένη, οὔ σευ ἔγωγε",
"Θ483":"σκυζομένης ἀλέγω, ἐπεὶ οὐ σέο κύντερον ἄλλο.",
"Θ484":"ὣς φάτο, τὸν δ᾽ οὔ τι προσέφη λευκώλενος Ἥρη.",
"Θ485":"ἐν δ᾽ ἔπεσ᾽ Ὠκεανῷ λαμπρὸν φάος ἠελίοιο",
"Θ486":"ἕλκον νύκτα μέλαιναν ἐπὶ ζείδωρον ἄρουραν.",
"Θ487":"Τρωσὶν μέν ῥ᾽ ἀέκουσιν ἔδυ φάος, αὐτὰρ Ἀχαιοῖς",
"Θ488":"ἀσπασίη τρίλλιστος ἐπήλυθε νὺξ ἐρεβεννή.",
"Θ489":"Τρώων αὖτ᾽ ἀγορὴν ποιήσατο φαίδιμος Ἕκτωρ",
"Θ490":"νόσφι νεῶν ἀγαγὼν ποταμῷ ἔπι δινήεντι,",
"Θ491":"ἐν καθαρῷ ὅθι δὴ νεκύων διεφαίνετο χῶρος.",
"Θ492":"ἐξ ἵππων δ᾽ ἀποβάντες ἐπὶ χθόνα μῦθον ἄκουον",
"Θ493":"τόν ῥ᾽ Ἕκτωρ ἀγόρευε Διῒ φίλος: ἐν δ᾽ ἄρα χειρὶ",
"Θ494":"ἔγχος ἔχ᾽ ἑνδεκάπηχυ: πάροιθε δὲ λάμπετο δουρὸς",
"Θ495":"αἰχμὴ χαλκείη, περὶ δὲ χρύσεος θέε πόρκης,",
"Θ496":"τῷ ὅ γ᾽ ἐρεισάμενος ἔπεα Τρώεσσι μετηύδα:",
"Θ497":"κέκλυτέ μευ Τρῶες καὶ Δάρδανοι ἠδ᾽ ἐπίκουροι:",
"Θ498":"νῦν ἐφάμην νῆάς τ᾽ ὀλέσας καὶ πάντας Ἀχαιοὺς",
"Θ499":"ἂψ ἀπονοστήσειν προτὶ Ἴλιον ἠνεμόεσσαν:",
"Θ500":"ἀλλὰ πρὶν κνέφας ἦλθε, τὸ νῦν ἐσάωσε μάλιστα",
"Θ501":"Ἀργείους καὶ νῆας ἐπὶ ῥηγμῖνι θαλάσσης.",
"Θ502":"ἀλλ᾽ ἤτοι νῦν μὲν πειθώμεθα νυκτὶ μελαίνῃ",
"Θ503":"δόρπά τ᾽ ἐφοπλισόμεσθα: ἀτὰρ καλλίτριχας ἵππους",
"Θ504":"λύσαθ᾽ ὑπὲξ ὀχέων, παρὰ δέ σφισι βάλλετ᾽ ἐδωδήν:",
"Θ505":"ἐκ πόλιος δ᾽ ἄξεσθε βόας καὶ ἴφια μῆλα",
"Θ506":"καρπαλίμως, οἶνον δὲ μελίφρονα οἰνίζεσθε",
"Θ507":"σῖτόν τ᾽ ἐκ μεγάρων, ἐπὶ δὲ ξύλα πολλὰ λέγεσθε,",
"Θ508":"ὥς κεν παννύχιοι μέσφ᾽ ἠοῦς ἠριγενείης",
"Θ509":"καίωμεν πυρὰ πολλά, σέλας δ᾽ εἰς οὐρανὸν ἵκῃ,",
"Θ510":"μή πως καὶ διὰ νύκτα κάρη κομόωντες Ἀχαιοὶ",
"Θ511":"φεύγειν ὁρμήσωνται ἐπ᾽ εὐρέα νῶτα θαλάσσης.",
"Θ512":"μὴ μὰν ἀσπουδί γε νεῶν ἐπιβαῖεν ἕκηλοι,",
"Θ513":"ἀλλ᾽ ὥς τις τούτων γε βέλος καὶ οἴκοθι πέσσῃ",
"Θ514":"βλήμενος ἢ ἰῷ ἢ ἔγχεϊ ὀξυόεντι",
"Θ515":"νηὸς ἐπιθρῴσκων, ἵνα τις στυγέῃσι καὶ ἄλλος",
"Θ516":"Τρωσὶν ἐφ᾽ ἱπποδάμοισι φέρειν πολύδακρυν Ἄρηα.",
"Θ517":"κήρυκες δ᾽ ἀνὰ ἄστυ Διῒ φίλοι ἀγγελλόντων",
"Θ518":"παῖδας πρωθήβας πολιοκροτάφους τε γέροντας",
"Θ519":"λέξασθαι περὶ ἄστυ θεοδμήτων ἐπὶ πύργων:",
"Θ520":"θηλύτεραι δὲ γυναῖκες ἐνὶ μεγάροισιν ἑκάστη",
"Θ521":"πῦρ μέγα καιόντων: φυλακὴ δέ τις ἔμπεδος ἔστω",
"Θ522":"μὴ λόχος εἰσέλθῃσι πόλιν λαῶν ἀπεόντων.",
"Θ523":"ὧδ᾽ ἔστω Τρῶες μεγαλήτορες ὡς ἀγορεύω:",
"Θ524":"μῦθος δ᾽ ὃς μὲν νῦν ὑγιὴς εἰρημένος ἔστω,",
"Θ525":"τὸν δ᾽ ἠοῦς Τρώεσσι μεθ᾽ ἱπποδάμοις ἀγορεύσω.",
"Θ526":"ἔλπομαι εὐχόμενος Διί τ᾽ ἄλλοισίν τε θεοῖσιν",
"Θ527":"ἐξελάαν ἐνθένδε κύνας κηρεσσιφορήτους,",
"Θ528":"οὓς κῆρες φορέουσι μελαινάων ἐπὶ νηῶν.",
"Θ529":"ἀλλ᾽ ἤτοι ἐπὶ νυκτὶ φυλάξομεν ἡμέας αὐτούς,",
"Θ530":"πρῶϊ δ᾽ ὑπηοῖοι σὺν τεύχεσι θωρηχθέντες",
"Θ531":"νηυσὶν ἔπι γλαφυρῇσιν ἐγείρομεν ὀξὺν Ἄρηα.",
"Θ532":"εἴσομαι εἴ κέ μ᾽ ὁ Τυδεΐδης κρατερὸς Διομήδης",
"Θ533":"πὰρ νηῶν πρὸς τεῖχος ἀπώσεται, ἤ κεν ἐγὼ τὸν",
"Θ534":"χαλκῷ δῃώσας ἔναρα βροτόεντα φέρωμαι.",
"Θ535":"αὔριον ἣν ἀρετὴν διαείσεται, εἴ κ᾽ ἐμὸν ἔγχος",
"Θ536":"μείνῃ ἐπερχόμενον: ἀλλ᾽ ἐν πρώτοισιν ὀΐω",
"Θ537":"κείσεται οὐτηθείς, πολέες δ᾽ ἀμφ᾽ αὐτὸν ἑταῖροι",
"Θ538":"ἠελίου ἀνιόντος ἐς αὔριον: εἰ γὰρ ἐγὼν ὣς",
"Θ539":"εἴην ἀθάνατος καὶ ἀγήρως ἤματα πάντα,",
"Θ540":"τιοίμην δ᾽ ὡς τίετ᾽ Ἀθηναίη καὶ Ἀπόλλων,",
"Θ541":"ὡς νῦν ἡμέρη ἥδε κακὸν φέρει Ἀργείοισιν.",
"Θ542":"ὣς Ἕκτωρ ἀγόρευ᾽, ἐπὶ δὲ Τρῶες κελάδησαν.",
"Θ543":"οἳ δ᾽ ἵππους μὲν λῦσαν ὑπὸ ζυγοῦ ἱδρώοντας,",
"Θ544":"δῆσαν δ᾽ ἱμάντεσσι παρ᾽ ἅρμασιν οἷσιν ἕκαστος:",
"Θ545":"ἐκ πόλιος δ᾽ ἄξοντο βόας καὶ ἴφια μῆλα",
"Θ546":"καρπαλίμως, οἶνον δὲ μελίφρονα οἰνίζοντο,",
"Θ547":"σῖτόν τ᾽ ἐκ μεγάρων, ἐπὶ δὲ ξύλα πολλὰ λέγοντο.",
"Θ548":"κνίσην δ᾽ ἐκ πεδίου ἄνεμοι φέρον οὐρανὸν εἴσω.",
"Θ549":"οἳ δὲ μέγα φρονέοντες ἐπὶ πτολέμοιο γεφύρας",
"Θ550":"εἴατο παννύχιοι, πυρὰ δέ σφισι καίετο πολλά.",
"Θ551":"ὡς δ᾽ ὅτ᾽ ἐν οὐρανῷ ἄστρα φαεινὴν ἀμφὶ σελήνην",
"Θ552":"φαίνετ᾽ ἀριπρεπέα, ὅτε τ᾽ ἔπλετο νήνεμος αἰθήρ:",
"Θ553":"ἔκ τ᾽ ἔφανεν πᾶσαι σκοπιαὶ καὶ πρώονες ἄκροι",
"Θ554":"καὶ νάπαι: οὐρανόθεν δ᾽ ἄρ᾽ ὑπερράγη ἄσπετος αἰθήρ,",
"Θ555":"πάντα δὲ εἴδεται ἄστρα, γέγηθε δέ τε φρένα ποιμήν:",
"Θ556":"τόσσα μεσηγὺ νεῶν ἠδὲ Ξάνθοιο ῥοάων",
"Θ557":"Τρώων καιόντων πυρὰ φαίνετο Ἰλιόθι πρό.",
"Θ558":"χίλι᾽ ἄρ᾽ ἐν πεδίῳ πυρὰ καίετο, πὰρ δὲ ἑκάστῳ",
"Θ559":"εἴατο πεντήκοντα σέλᾳ πυρὸς αἰθομένοιο.",
"Θ560":"ἵπποι δὲ κρῖ λευκὸν ἐρεπτόμενοι καὶ ὀλύρας",
"Θ561":"ἑσταότες παρ᾽ ὄχεσφιν ἐΰθρονον Ἠῶ μίμνον.",
<h4 class="C2">Book 9</h4>"Ι1":"ὣς οἱ μὲν Τρῶες φυλακὰς ἔχον: αὐτὰρ Ἀχαιοὺς",
"Ι2":"θεσπεσίη ἔχε φύζα φόβου κρυόεντος ἑταίρη,",
"Ι3":"πένθεϊ δ᾽ ἀτλήτῳ βεβολήατο πάντες ἄριστοι.",
"Ι4":"ὡς δ᾽ ἄνεμοι δύο πόντον ὀρίνετον ἰχθυόεντα",
"Ι5":"Βορέης καὶ Ζέφυρος, τώ τε Θρῄκηθεν ἄητον",
"Ι6":"ἐλθόντ᾽ ἐξαπίνης: ἄμυδις δέ τε κῦμα κελαινὸν",
"Ι7":"κορθύεται, πολλὸν δὲ παρὲξ ἅλα φῦκος ἔχευεν:",
"Ι8":"ὣς ἐδαΐζετο θυμὸς ἐνὶ στήθεσσιν Ἀχαιῶν.",
"Ι9":"Ἀτρεΐδης δ᾽ ἄχεϊ μεγάλῳ βεβολημένος ἦτορ",
"Ι10":"φοίτα κηρύκεσσι λιγυφθόγγοισι κελεύων",
"Ι11":"κλήδην εἰς ἀγορὴν κικλήσκειν ἄνδρα ἕκαστον,",
"Ι12":"μὴ δὲ βοᾶν: αὐτὸς δὲ μετὰ πρώτοισι πονεῖτο.",
"Ι13":"ἷζον δ᾽ εἰν ἀγορῇ τετιηότες: ἂν δ᾽ Ἀγαμέμνων",
"Ι14":"ἵστατο δάκρυ χέων ὥς τε κρήνη μελάνυδρος",
"Ι15":"ἥ τε κατ᾽ αἰγίλιπος πέτρης δνοφερὸν χέει ὕδωρ:",
"Ι16":"ὣς ὃ βαρὺ στενάχων ἔπε᾽ Ἀργείοισι μετηύδα:",
"Ι17":"ὦ φίλοι Ἀργείων ἡγήτορες ἠδὲ μέδοντες",
"Ι18":"Ζεύς με μέγα Κρονίδης ἄτῃ ἐνέδησε βαρείῃ",
"Ι19":"σχέτλιος, ὃς τότε μέν μοι ὑπέσχετο καὶ κατένευσεν",
"Ι20":"Ἴλιον ἐκπέρσαντ᾽ εὐτείχεον ἀπονέεσθαι,",
"Ι21":"νῦν δὲ κακὴν ἀπάτην βουλεύσατο, καί με κελεύει",
"Ι22":"δυσκλέα Ἄργος ἱκέσθαι, ἐπεὶ πολὺν ὤλεσα λαόν.",
"Ι23":"οὕτω που Διὶ μέλλει ὑπερμενέϊ φίλον εἶναι,",
"Ι24":"ὃς δὴ πολλάων πολίων κατέλυσε κάρηνα",
"Ι25":"ἠδ᾽ ἔτι καὶ λύσει: τοῦ γὰρ κράτος ἐστὶ μέγιστον.",
"Ι26":"ἀλλ᾽ ἄγεθ᾽ ὡς ἂν ἐγὼ εἴπω πειθώμεθα πάντες:",
"Ι27":"φεύγωμεν σὺν νηυσὶ φίλην ἐς πατρίδα γαῖαν:",
"Ι28":"οὐ γὰρ ἔτι Τροίην αἱρήσομεν εὐρυάγυιαν.",
"Ι29":"ὣς ἔφαθ᾽, οἳ δ᾽ ἄρα πάντες ἀκὴν ἐγένοντο σιωπῇ.",
"Ι30":"δὴν δ᾽ ἄνεῳ ἦσαν τετιηότες υἷες Ἀχαιῶν:",
"Ι31":"ὀψὲ δὲ δὴ μετέειπε βοὴν ἀγαθὸς Διομήδης:",
"Ι32":"Ἀτρεΐδη σοὶ πρῶτα μαχήσομαι ἀφραδέοντι,",
"Ι33":"ἣ θέμις ἐστὶν ἄναξ ἀγορῇ: σὺ δὲ μή τι χολωθῇς.",
"Ι34":"ἀλκὴν μέν μοι πρῶτον ὀνείδισας ἐν Δαναοῖσι",
"Ι35":"φὰς ἔμεν ἀπτόλεμον καὶ ἀνάλκιδα: ταῦτα δὲ πάντα",
"Ι36":"ἴσασ᾽ Ἀργείων ἠμὲν νέοι ἠδὲ γέροντες.",
"Ι37":"σοὶ δὲ διάνδιχα δῶκε Κρόνου πάϊς ἀγκυλομήτεω:",
"Ι38":"σκήπτρῳ μέν τοι δῶκε τετιμῆσθαι περὶ πάντων,",
"Ι39":"ἀλκὴν δ᾽ οὔ τοι δῶκεν, ὅ τε κράτος ἐστὶ μέγιστον.",
"Ι40":"δαιμόνι᾽ οὕτω που μάλα ἔλπεαι υἷας Ἀχαιῶν",
"Ι41":"ἀπτολέμους τ᾽ ἔμεναι καὶ ἀνάλκιδας ὡς ἀγορεύεις;",
"Ι42":"εἰ δέ τοι αὐτῷ θυμὸς ἐπέσσυται ὥς τε νέεσθαι",
"Ι43":"ἔρχεο: πάρ τοι ὁδός, νῆες δέ τοι ἄγχι θαλάσσης",
"Ι44":"ἑστᾶσ᾽, αἵ τοι ἕποντο Μυκήνηθεν μάλα πολλαί.",
"Ι45":"ἀλλ᾽ ἄλλοι μενέουσι κάρη κομόωντες Ἀχαιοὶ",
"Ι46":"εἰς ὅ κέ περ Τροίην διαπέρσομεν. εἰ δὲ καὶ αὐτοὶ",
"Ι47":"φευγόντων σὺν νηυσὶ φίλην ἐς πατρίδα γαῖαν:",
"Ι48":"νῶϊ δ᾽ ἐγὼ Σθένελός τε μαχησόμεθ᾽ εἰς ὅ κε τέκμωρ",
"Ι49":"Ἰλίου εὕρωμεν: σὺν γὰρ θεῷ εἰλήλουθμεν.",
"Ι50":"ὣς ἔφαθ᾽, οἳ δ᾽ ἄρα πάντες ἐπίαχον υἷες Ἀχαιῶν",
"Ι51":"μῦθον ἀγασσάμενοι Διομήδεος ἱπποδάμοιο.",
"Ι52":"τοῖσι δ᾽ ἀνιστάμενος μετεφώνεεν ἱππότα Νέστωρ:",
"Ι53":"Τυδεΐδη περὶ μὲν πολέμῳ ἔνι καρτερός ἐσσι,",
"Ι54":"καὶ βουλῇ μετὰ πάντας ὁμήλικας ἔπλευ ἄριστος.",
"Ι55":"οὔ τίς τοι τὸν μῦθον ὀνόσσεται ὅσσοι Ἀχαιοί,",
"Ι56":"οὐδὲ πάλιν ἐρέει: ἀτὰρ οὐ τέλος ἵκεο μύθων.",
"Ι57":"ἦ μὲν καὶ νέος ἐσσί, ἐμὸς δέ κε καὶ πάϊς εἴης",
"Ι58":"ὁπλότατος γενεῆφιν: ἀτὰρ πεπνυμένα βάζεις",
"Ι59":"Ἀργείων βασιλῆας, ἐπεὶ κατὰ μοῖραν ἔειπες.",
"Ι60":"ἀλλ᾽ ἄγ᾽ ἐγών, ὃς σεῖο γεραίτερος εὔχομαι εἶναι,",
"Ι61":"ἐξείπω καὶ πάντα διίξομαι: οὐδέ κέ τίς μοι",
"Ι62":"μῦθον ἀτιμήσει᾽, οὐδὲ κρείων Ἀγαμέμνων.",
"Ι63":"ἀφρήτωρ ἀθέμιστος ἀνέστιός ἐστιν ἐκεῖνος",
"Ι64":"ὃς πολέμου ἔραται ἐπιδημίου ὀκρυόεντος.",
"Ι65":"ἀλλ᾽ ἤτοι νῦν μὲν πειθώμεθα νυκτὶ μελαίνῃ",
"Ι66":"δόρπά τ᾽ ἐφοπλισόμεσθα: φυλακτῆρες δὲ ἕκαστοι",
"Ι67":"λεξάσθων παρὰ τάφρον ὀρυκτὴν τείχεος ἐκτός.",
"Ι68":"κούροισιν μὲν ταῦτ᾽ ἐπιτέλλομαι: αὐτὰρ ἔπειτα",
"Ι69":"Ἀτρεΐδη σὺ μὲν ἄρχε: σὺ γὰρ βασιλεύτατός ἐσσι.",
"Ι70":"δαίνυ δαῖτα γέρουσιν: ἔοικέ τοι, οὔ τοι ἀεικές.",
"Ι71":"πλεῖαί τοι οἴνου κλισίαι, τὸν νῆες Ἀχαιῶν",
"Ι72":"ἠμάτιαι Θρῄκηθεν ἐπ᾽ εὐρέα πόντον ἄγουσι:",
"Ι73":"πᾶσά τοί ἐσθ᾽ ὑποδεξίη, πολέεσσι δ᾽ ἀνάσσεις.",
"Ι74":"πολλῶν δ᾽ ἀγρομένων τῷ πείσεαι ὅς κεν ἀρίστην",
"Ι75":"βουλὴν βουλεύσῃ: μάλα δὲ χρεὼ πάντας Ἀχαιοὺς",
"Ι76":"ἐσθλῆς καὶ πυκινῆς, ὅτι δήϊοι ἐγγύθι νηῶν",
"Ι77":"καίουσιν πυρὰ πολλά: τίς ἂν τάδε γηθήσειε;",
"Ι78":"νὺξ δ᾽ ἧδ᾽ ἠὲ διαρραίσει στρατὸν ἠὲ σαώσει.",
"Ι79":"ὣς ἔφαθ᾽, οἳ δ᾽ ἄρα τοῦ μάλα μὲν κλύον ἠδὲ πίθοντο.",
"Ι80":"ἐκ δὲ φυλακτῆρες σὺν τεύχεσιν ἐσσεύοντο",
"Ι81":"ἀμφί τε Νεστορίδην Θρασυμήδεα ποιμένα λαῶν,",
"Ι82":"ἠδ᾽ ἀμφ᾽ Ἀσκάλαφον καὶ Ἰάλμενον υἷας Ἄρηος",
"Ι83":"ἀμφί τε Μηριόνην Ἀφαρῆά τε Δηΐπυρόν τε,",
"Ι84":"ἠδ᾽ ἀμφὶ Κρείοντος υἱὸν Λυκομήδεα δῖον.",
"Ι85":"ἕπτ᾽ ἔσαν ἡγεμόνες φυλάκων, ἑκατὸν δὲ ἑκάστῳ",
"Ι86":"κοῦροι ἅμα στεῖχον δολίχ᾽ ἔγχεα χερσὶν ἔχοντες:",
"Ι87":"κὰδ δὲ μέσον τάφρου καὶ τείχεος ἷζον ἰόντες:",
"Ι88":"ἔνθα δὲ πῦρ κήαντο, τίθεντο δὲ δόρπα ἕκαστος.",
"Ι89":"Ἀτρεΐδης δὲ γέροντας ἀολλέας ἦγεν Ἀχαιῶν",
"Ι90":"ἐς κλισίην, παρὰ δέ σφι τίθει μενοεικέα δαῖτα.",
"Ι91":"οἳ δ᾽ ἐπ᾽ ὀνείαθ᾽ ἑτοῖμα προκείμενα χεῖρας ἴαλλον.",
"Ι92":"αὐτὰρ ἐπεὶ πόσιος καὶ ἐδητύος ἐξ ἔρον ἕντο,",
"Ι93":"τοῖς ὁ γέρων πάμπρωτος ὑφαίνειν ἤρχετο μῆτιν",
"Ι94":"Νέστωρ, οὗ καὶ πρόσθεν ἀρίστη φαίνετο βουλή:",
"Ι95":"ὅ σφιν ἐϋφρονέων ἀγορήσατο καὶ μετέειπεν:",
"Ι96":"Ἀτρεΐδη κύδιστε ἄναξ ἀνδρῶν Ἀγάμεμνον",
"Ι97":"ἐν σοὶ μὲν λήξω, σέο δ᾽ ἄρξομαι, οὕνεκα πολλῶν",
"Ι98":"λαῶν ἐσσι ἄναξ καί τοι Ζεὺς ἐγγυάλιξε",
"Ι99":"σκῆπτρόν τ᾽ ἠδὲ θέμιστας, ἵνά σφισι βουλεύῃσθα.",
"Ι100":"τώ σε χρὴ περὶ μὲν φάσθαι ἔπος ἠδ᾽ ἐπακοῦσαι,",
"Ι101":"κρηῆναι δὲ καὶ ἄλλῳ, ὅτ᾽ ἄν τινα θυμὸς ἀνώγῃ",
"Ι102":"εἰπεῖν εἰς ἀγαθόν: σέο δ᾽ ἕξεται ὅττί κεν ἄρχῃ.",
"Ι103":"αὐτὰρ ἐγὼν ἐρέω ὥς μοι δοκεῖ εἶναι ἄριστα.",
"Ι104":"οὐ γάρ τις νόον ἄλλος ἀμείνονα τοῦδε νοήσει",
"Ι105":"οἷον ἐγὼ νοέω ἠμὲν πάλαι ἠδ᾽ ἔτι καὶ νῦν",
"Ι106":"ἐξ ἔτι τοῦ ὅτε διογενὲς Βρισηΐδα κούρην",
"Ι107":"χωομένου Ἀχιλῆος ἔβης κλισίηθεν ἀπούρας",
"Ι108":"οὔ τι καθ᾽ ἡμέτερόν γε νόον: μάλα γάρ τοι ἔγωγε",
"Ι109":"πόλλ᾽ ἀπεμυθεόμην: σὺ δὲ σῷ μεγαλήτορι θυμῷ",
"Ι110":"εἴξας ἄνδρα φέριστον, ὃν ἀθάνατοί περ ἔτισαν,",
"Ι111":"ἠτίμησας, ἑλὼν γὰρ ἔχεις γέρας: ἀλλ᾽ ἔτι καὶ νῦν",
"Ι112":"φραζώμεσθ᾽ ὥς κέν μιν ἀρεσσάμενοι πεπίθωμεν",
"Ι113":"δώροισίν τ᾽ ἀγανοῖσιν ἔπεσσί τε μειλιχίοισι.",
"Ι114":"τὸν δ᾽ αὖτε προσέειπεν ἄναξ ἀνδρῶν Ἀγαμέμνων:",
"Ι115":"ὦ γέρον οὔ τι ψεῦδος ἐμὰς ἄτας κατέλεξας:",
"Ι116":"ἀασάμην, οὐδ᾽ αὐτὸς ἀναίνομαι. ἀντί νυ πολλῶν",
"Ι117":"λαῶν ἐστὶν ἀνὴρ ὅν τε Ζεὺς κῆρι φιλήσῃ,",
"Ι118":"ὡς νῦν τοῦτον ἔτισε, δάμασσε δὲ λαὸν Ἀχαιῶν.",
"Ι119":"ἀλλ᾽ ἐπεὶ ἀασάμην φρεσὶ λευγαλέῃσι πιθήσας,",
"Ι120":"ἂψ ἐθέλω ἀρέσαι δόμεναί τ᾽ ἀπερείσι᾽ ἄποινα.",
"Ι121":"ὑμῖν δ᾽ ἐν πάντεσσι περικλυτὰ δῶρ᾽ ὀνομήνω",
"Ι122":"ἕπτ᾽ ἀπύρους τρίποδας, δέκα δὲ χρυσοῖο τάλαντα,",
"Ι123":"αἴθωνας δὲ λέβητας ἐείκοσι, δώδεκα δ᾽ ἵππους",
"Ι124":"πηγοὺς ἀθλοφόρους, οἳ ἀέθλια ποσσὶν ἄροντο.",
"Ι125":"οὔ κεν ἀλήϊος εἴη ἀνὴρ ᾧ τόσσα γένοιτο,",
"Ι126":"οὐδέ κεν ἀκτήμων ἐριτίμοιο χρυσοῖο,",
"Ι127":"ὅσσά μοι ἠνείκαντο ἀέθλια μώνυχες ἵπποι.",
"Ι128":"δώσω δ᾽ ἑπτὰ γυναῖκας ἀμύμονα ἔργα ἰδυίας",
"Ι129":"Λεσβίδας, ἃς ὅτε Λέσβον ἐϋκτιμένην ἕλεν αὐτὸς",
"Ι130":"ἐξελόμην, αἳ κάλλει ἐνίκων φῦλα γυναικῶν.",
"Ι131":"τὰς μέν οἱ δώσω, μετὰ δ᾽ ἔσσεται ἣν τότ᾽ ἀπηύρων",
"Ι132":"κούρη Βρισῆος: ἐπὶ δὲ μέγαν ὅρκον ὀμοῦμαι",
"Ι133":"μή ποτε τῆς εὐνῆς ἐπιβήμεναι ἠδὲ μιγῆναι,",
"Ι134":"ἣ θέμις ἀνθρώπων πέλει ἀνδρῶν ἠδὲ γυναικῶν.",
"Ι135":"ταῦτα μὲν αὐτίκα πάντα παρέσσεται: εἰ δέ κεν αὖτε",
"Ι136":"ἄστυ μέγα Πριάμοιο θεοὶ δώωσ᾽ ἀλαπάξαι,",
"Ι137":"νῆα ἅλις χρυσοῦ καὶ χαλκοῦ νηησάσθω",
"Ι138":"εἰσελθών, ὅτε κεν δατεώμεθα ληΐδ᾽ Ἀχαιοί,",
"Ι139":"Τρωϊάδας δὲ γυναῖκας ἐείκοσιν αὐτὸς ἑλέσθω,",
"Ι140":"αἴ κε μετ᾽ Ἀργείην Ἑλένην κάλλισται ἔωσιν.",
"Ι141":"εἰ δέ κεν Ἄργος ἱκοίμεθ᾽ Ἀχαιϊκὸν οὖθαρ ἀρούρης",
"Ι142":"γαμβρός κέν μοι ἔοι: τίσω δέ μιν ἶσον Ὀρέστῃ,",
"Ι143":"ὅς μοι τηλύγετος τρέφεται θαλίῃ ἔνι πολλῇ.",
"Ι144":"τρεῖς δέ μοί εἰσι θύγατρες ἐνὶ μεγάρῳ εὐπήκτῳ",
"Ι145":"Χρυσόθεμις καὶ Λαοδίκη καὶ Ἰφιάνασσα,",
"Ι146":"τάων ἥν κ᾽ ἐθέλῃσι φίλην ἀνάεδνον ἀγέσθω",
"Ι147":"πρὸς οἶκον Πηλῆος: ἐγὼ δ᾽ ἐπὶ μείλια δώσω",
"Ι148":"πολλὰ μάλ᾽, ὅσσ᾽ οὔ πώ τις ἑῇ ἐπέδωκε θυγατρί:",
"Ι149":"ἑπτὰ δέ οἱ δώσω εὖ ναιόμενα πτολίεθρα",
"Ι150":"Καρδαμύλην Ἐνόπην τε καὶ Ἱρὴν ποιήεσσαν",
"Ι151":"Φηράς τε ζαθέας ἠδ᾽ Ἄνθειαν βαθύλειμον",
"Ι152":"καλήν τ᾽ Αἴπειαν καὶ Πήδασον ἀμπελόεσσαν.",
"Ι153":"πᾶσαι δ᾽ ἐγγὺς ἁλός, νέαται Πύλου ἠμαθόεντος:",
"Ι154":"ἐν δ᾽ ἄνδρες ναίουσι πολύρρηνες πολυβοῦται,",
"Ι155":"οἵ κέ ἑ δωτίνῃσι θεὸν ὣς τιμήσουσι",
"Ι156":"καί οἱ ὑπὸ σκήπτρῳ λιπαρὰς τελέουσι θέμιστας.",
"Ι157":"ταῦτά κέ οἱ τελέσαιμι μεταλήξαντι χόλοιο.",
"Ι158":"δμηθήτω: Ἀΐδης τοι ἀμείλιχος ἠδ᾽ ἀδάμαστος,",
"Ι159":"τοὔνεκα καί τε βροτοῖσι θεῶν ἔχθιστος ἁπάντων:",
"Ι160":"καί μοι ὑποστήτω ὅσσον βασιλεύτερός εἰμι",
"Ι161":"ἠδ᾽ ὅσσον γενεῇ προγενέστερος εὔχομαι εἶναι.",
"Ι162":"τὸν δ᾽ ἠμείβετ᾽ ἔπειτα Γερήνιος ἱππότα Νέστωρ:",
"Ι163":"Ἀτρεΐδη κύδιστε ἄναξ ἀνδρῶν Ἀγάμεμνον",
"Ι164":"δῶρα μὲν οὐκέτ᾽ ὀνοστὰ διδοῖς Ἀχιλῆϊ ἄνακτι:",
"Ι165":"ἀλλ᾽ ἄγετε κλητοὺς ὀτρύνομεν, οἵ κε τάχιστα",
"Ι166":"ἔλθωσ᾽ ἐς κλισίην Πηληϊάδεω Ἀχιλῆος.",
"Ι167":"εἰ δ᾽ ἄγε τοὺς ἂν ἐγὼ ἐπιόψομαι οἳ δὲ πιθέσθων.",
"Ι168":"Φοῖνιξ μὲν πρώτιστα Διῒ φίλος ἡγησάσθω,",
"Ι169":"αὐτὰρ ἔπειτ᾽ Αἴας τε μέγας καὶ δῖος Ὀδυσσεύς:",
"Ι170":"κηρύκων δ᾽ Ὀδίος τε καὶ Εὐρυβάτης ἅμ᾽ ἑπέσθων.",
"Ι171":"φέρτε δὲ χερσὶν ὕδωρ, εὐφημῆσαί τε κέλεσθε,",
"Ι172":"ὄφρα Διὶ Κρονίδῃ ἀρησόμεθ᾽, αἴ κ᾽ ἐλεήσῃ.",
"Ι173":"ὣς φάτο, τοῖσι δὲ πᾶσιν ἑαδότα μῦθον ἔειπεν.",
"Ι174":"αὐτίκα κήρυκες μὲν ὕδωρ ἐπὶ χεῖρας ἔχευαν,",
"Ι175":"κοῦροι δὲ κρητῆρας ἐπεστέψαντο ποτοῖο,",
"Ι176":"νώμησαν δ᾽ ἄρα πᾶσιν ἐπαρξάμενοι δεπάεσσιν.",
"Ι177":"αὐτὰρ ἐπεὶ σπεῖσάν τ᾽ ἔπιόν θ᾽ ὅσον ἤθελε θυμός,",
"Ι178":"ὁρμῶντ᾽ ἐκ κλισίης Ἀγαμέμνονος Ἀτρεΐδαο.",
"Ι179":"τοῖσι δὲ πόλλ᾽ ἐπέτελλε Γερήνιος ἱππότα Νέστωρ",
"Ι180":"δενδίλλων ἐς ἕκαστον, Ὀδυσσῆϊ δὲ μάλιστα,",
"Ι181":"πειρᾶν ὡς πεπίθοιεν ἀμύμονα Πηλεΐωνα.",
"Ι182":"τὼ δὲ βάτην παρὰ θῖνα πολυφλοίσβοιο θαλάσσης",
"Ι183":"πολλὰ μάλ᾽ εὐχομένω γαιηόχῳ ἐννοσιγαίῳ",
"Ι184":"ῥηϊδίως πεπιθεῖν μεγάλας φρένας Αἰακίδαο.",
"Ι185":"Μυρμιδόνων δ᾽ ἐπί τε κλισίας καὶ νῆας ἱκέσθην,",
"Ι186":"τὸν δ᾽ εὗρον φρένα τερπόμενον φόρμιγγι λιγείῃ",
"Ι187":"καλῇ δαιδαλέῃ, ἐπὶ δ᾽ ἀργύρεον ζυγὸν ἦεν,",
"Ι188":"τὴν ἄρετ᾽ ἐξ ἐνάρων πόλιν Ἠετίωνος ὀλέσσας:",
"Ι189":"τῇ ὅ γε θυμὸν ἔτερπεν, ἄειδε δ᾽ ἄρα κλέα ἀνδρῶν.",
"Ι190":"Πάτροκλος δέ οἱ οἶος ἐναντίος ἧστο σιωπῇ,",
"Ι191":"δέγμενος Αἰακίδην ὁπότε λήξειεν ἀείδων,",
"Ι192":"τὼ δὲ βάτην προτέρω, ἡγεῖτο δὲ δῖος Ὀδυσσεύς,",
"Ι193":"στὰν δὲ πρόσθ᾽ αὐτοῖο: ταφὼν δ᾽ ἀνόρουσεν Ἀχιλλεὺς",
"Ι194":"αὐτῇ σὺν φόρμιγγι λιπὼν ἕδος ἔνθα θάασσεν.",
"Ι195":"ὣς δ᾽ αὔτως Πάτροκλος, ἐπεὶ ἴδε φῶτας, ἀνέστη.",
"Ι196":"τὼ καὶ δεικνύμενος προσέφη πόδας ὠκὺς Ἀχιλλεύς:",
"Ι197":"χαίρετον: ἦ φίλοι ἄνδρες ἱκάνετον ἦ τι μάλα χρεώ,",
"Ι198":"οἵ μοι σκυζομένῳ περ Ἀχαιῶν φίλτατοί ἐστον.",
"Ι199":"ὣς ἄρα φωνήσας προτέρω ἄγε δῖος Ἀχιλλεύς,",
"Ι200":"εἷσεν δ᾽ ἐν κλισμοῖσι τάπησί τε πορφυρέοισιν.",
"Ι201":"αἶψα δὲ Πάτροκλον προσεφώνεεν ἐγγὺς ἐόντα:",
"Ι202":"μείζονα δὴ κρητῆρα Μενοιτίου υἱὲ καθίστα,",
"Ι203":"ζωρότερον δὲ κέραιε, δέπας δ᾽ ἔντυνον ἑκάστῳ:",
"Ι204":"οἳ γὰρ φίλτατοι ἄνδρες ἐμῷ ὑπέασι μελάθρῳ.",
"Ι205":"ὣς φάτο, Πάτροκλος δὲ φίλῳ ἐπεπείθεθ᾽ ἑταίρῳ.",
"Ι206":"αὐτὰρ ὅ γε κρεῖον μέγα κάββαλεν ἐν πυρὸς αὐγῇ,",
"Ι207":"ἐν δ᾽ ἄρα νῶτον ἔθηκ᾽ ὄϊος καὶ πίονος αἰγός,",
"Ι208":"ἐν δὲ συὸς σιάλοιο ῥάχιν τεθαλυῖαν ἀλοιφῇ.",
"Ι209":"τῷ δ᾽ ἔχεν Αὐτομέδων, τάμνεν δ᾽ ἄρα δῖος Ἀχιλλεύς.",
"Ι210":"καὶ τὰ μὲν εὖ μίστυλλε καὶ ἀμφ᾽ ὀβελοῖσιν ἔπειρε,",
"Ι211":"πῦρ δὲ Μενοιτιάδης δαῖεν μέγα ἰσόθεος φώς.",
"Ι212":"αὐτὰρ ἐπεὶ κατὰ πῦρ ἐκάη καὶ φλὸξ ἐμαράνθη,",
"Ι213":"ἀνθρακιὴν στορέσας ὀβελοὺς ἐφύπερθε τάνυσσε,",
"Ι214":"πάσσε δ᾽ ἁλὸς θείοιο κρατευτάων ἐπαείρας.",
"Ι215":"αὐτὰρ ἐπεί ῥ᾽ ὤπτησε καὶ εἰν ἐλεοῖσιν ἔχευε,",
"Ι216":"Πάτροκλος μὲν σῖτον ἑλὼν ἐπένειμε τραπέζῃ",
"Ι217":"καλοῖς ἐν κανέοισιν, ἀτὰρ κρέα νεῖμεν Ἀχιλλεύς.",
"Ι218":"αὐτὸς δ᾽ ἀντίον ἷζεν Ὀδυσσῆος θείοιο",
"Ι219":"τοίχου τοῦ ἑτέροιο, θεοῖσι δὲ θῦσαι ἀνώγει",
"Ι220":"Πάτροκλον ὃν ἑταῖρον: ὃ δ᾽ ἐν πυρὶ βάλλε θυηλάς.",
"Ι221":"οἳ δ᾽ ἐπ᾽ ὀνείαθ᾽ ἑτοῖμα προκείμενα χεῖρας ἴαλλον.",
"Ι222":"αὐτὰρ ἐπεὶ πόσιος καὶ ἐδητύος ἐξ ἔρον ἕντο,",
"Ι223":"νεῦσ᾽ Αἴας Φοίνικι: νόησε δὲ δῖος Ὀδυσσεύς,",
"Ι224":"πλησάμενος δ᾽ οἴνοιο δέπας δείδεκτ᾽ Ἀχιλῆα:",
"Ι225":"χαῖρ᾽ Ἀχιλεῦ: δαιτὸς μὲν ἐΐσης οὐκ ἐπιδευεῖς",
"Ι226":"ἠμὲν ἐνὶ κλισίῃ Ἀγαμέμνονος Ἀτρεΐδαο",
"Ι227":"ἠδὲ καὶ ἐνθάδε νῦν, πάρα γὰρ μενοεικέα πολλὰ",
"Ι228":"δαίνυσθ᾽: ἀλλ᾽ οὐ δαιτὸς ἐπηράτου ἔργα μέμηλεν,",
"Ι229":"ἀλλὰ λίην μέγα πῆμα διοτρεφὲς εἰσορόωντες",
"Ι230":"δείδιμεν: ἐν δοιῇ δὲ σαωσέμεν ἢ ἀπολέσθαι",
"Ι231":"νῆας ἐϋσσέλμους, εἰ μὴ σύ γε δύσεαι ἀλκήν.",
"Ι232":"ἐγγὺς γὰρ νηῶν καὶ τείχεος αὖλιν ἔθεντο",
"Ι233":"Τρῶες ὑπέρθυμοι τηλεκλειτοί τ᾽ ἐπίκουροι",
"Ι234":"κηάμενοι πυρὰ πολλὰ κατὰ στρατόν, οὐδ᾽ ἔτι φασὶ",
"Ι235":"σχήσεσθ᾽, ἀλλ᾽ ἐν νηυσὶ μελαίνῃσιν πεσέεσθαι.",
"Ι236":"Ζεὺς δέ σφι Κρονίδης ἐνδέξια σήματα φαίνων",
"Ι237":"ἀστράπτει: Ἕκτωρ δὲ μέγα σθένεϊ βλεμεαίνων",
"Ι238":"μαίνεται ἐκπάγλως πίσυνος Διί, οὐδέ τι τίει",
"Ι239":"ἀνέρας οὐδὲ θεούς: κρατερὴ δέ ἑ λύσσα δέδυκεν.",
"Ι240":"ἀρᾶται δὲ τάχιστα φανήμεναι Ἠῶ δῖαν:",
"Ι241":"στεῦται γὰρ νηῶν ἀποκόψειν ἄκρα κόρυμβα",
"Ι242":"αὐτάς τ᾽ ἐμπρήσειν μαλεροῦ πυρός, αὐτὰρ Ἀχαιοὺς",
"Ι243":"δῃώσειν παρὰ τῇσιν ὀρινομένους ὑπὸ καπνοῦ.",
"Ι244":"ταῦτ᾽ αἰνῶς δείδοικα κατὰ φρένα, μή οἱ ἀπειλὰς",
"Ι245":"ἐκτελέσωσι θεοί, ἡμῖν δὲ δὴ αἴσιμον εἴη",
"Ι246":"φθίσθαι ἐνὶ Τροίῃ ἑκὰς Ἄργεος ἱπποβότοιο.",
"Ι247":"ἀλλ᾽ ἄνα εἰ μέμονάς γε καὶ ὀψέ περ υἷας Ἀχαιῶν",
"Ι248":"τειρομένους ἐρύεσθαι ὑπὸ Τρώων ὀρυμαγδοῦ.",
"Ι249":"αὐτῷ τοι μετόπισθ᾽ ἄχος ἔσσεται, οὐδέ τι μῆχος",
"Ι250":"ῥεχθέντος κακοῦ ἔστ᾽ ἄκος εὑρεῖν: ἀλλὰ πολὺ πρὶν",
"Ι251":"φράζευ ὅπως Δαναοῖσιν ἀλεξήσεις κακὸν ἦμαρ.",
"Ι252":"ὦ πέπον ἦ μὲν σοί γε πατὴρ ἐπετέλλετο Πηλεὺς",
"Ι253":"ἤματι τῷ ὅτε σ᾽ ἐκ Φθίης Ἀγαμέμνονι πέμπε:",
"Ι254":"τέκνον ἐμὸν κάρτος μὲν Ἀθηναίη τε καὶ Ἥρη",
"Ι255":"δώσουσ᾽ αἴ κ᾽ ἐθέλωσι, σὺ δὲ μεγαλήτορα θυμὸν",
"Ι256":"ἴσχειν ἐν στήθεσσι: φιλοφροσύνη γὰρ ἀμείνων:",
"Ι257":"ληγέμεναι δ᾽ ἔριδος κακομηχάνου, ὄφρά σε μᾶλλον",
"Ι258":"τίωσ᾽ Ἀργείων ἠμὲν νέοι ἠδὲ γέροντες.",
"Ι259":"ὣς ἐπέτελλ᾽ ὃ γέρων, σὺ δὲ λήθεαι: ἀλλ᾽ ἔτι καὶ νῦν",
"Ι260":"παύε᾽, ἔα δὲ χόλον θυμαλγέα: σοὶ δ᾽ Ἀγαμέμνων",
"Ι261":"ἄξια δῶρα δίδωσι μεταλήξαντι χόλοιο.",
"Ι262":"εἰ δὲ σὺ μέν μευ ἄκουσον, ἐγὼ δέ κέ τοι καταλέξω",
"Ι263":"ὅσσά τοι ἐν κλισίῃσιν ὑπέσχετο δῶρ᾽ Ἀγαμέμνων:",
"Ι264":"ἕπτ᾽ ἀπύρους τρίποδας, δέκα δὲ χρυσοῖο τάλαντα,",
"Ι265":"αἴθωνας δὲ λέβητας ἐείκοσι, δώδεκα δ᾽ ἵππους",
"Ι266":"πηγοὺς ἀθλοφόρους, οἳ ἀέθλια ποσσὶν ἄροντο.",
"Ι267":"οὔ κεν ἀλήϊος εἴη ἀνὴρ ᾧ τόσσα γένοιτο",
"Ι268":"οὐδέ κεν ἀκτήμων ἐριτίμοιο χρυσοῖο,",
"Ι269":"ὅσσ᾽ Ἀγαμέμνονος ἵπποι ἀέθλια ποσσὶν ἄροντο.",
"Ι270":"δώσει δ᾽ ἑπτὰ γυναῖκας ἀμύμονα ἔργα ἰδυίας",
"Ι271":"Λεσβίδας, ἃς ὅτε Λέσβον ἐϋκτιμένην ἕλες αὐτὸς",
"Ι272":"ἐξέλεθ᾽, αἳ τότε κάλλει ἐνίκων φῦλα γυναικῶν.",
"Ι273":"τὰς μέν τοι δώσει, μετὰ δ᾽ ἔσσεται ἣν τότ᾽ ἀπηύρα",
"Ι274":"κούρη Βρισῆος: ἐπὶ δὲ μέγαν ὅρκον ὀμεῖται",
"Ι275":"μή ποτε τῆς εὐνῆς ἐπιβήμεναι ἠδὲ μιγῆναι",
"Ι276":"ἣ θέμις ἐστὶν ἄναξ ἤτ᾽ ἀνδρῶν ἤτε γυναικῶν.",
"Ι277":"ταῦτα μὲν αὐτίκα πάντα παρέσσεται: εἰ δέ κεν αὖτε",
"Ι278":"ἄστυ μέγα Πριάμοιο θεοὶ δώωσ᾽ ἀλαπάξαι,",
"Ι279":"νῆα ἅλις χρυσοῦ καὶ χαλκοῦ νηήσασθαι",
"Ι280":"εἰσελθών, ὅτε κεν δατεώμεθα ληΐδ᾽ Ἀχαιοί,",
"Ι281":"Τρωϊάδας δὲ γυναῖκας ἐείκοσιν αὐτὸς ἑλέσθαι,",
"Ι282":"αἵ κε μετ᾽ Ἀργείην Ἑλένην κάλλισται ἔωσιν.",
"Ι283":"εἰ δέ κεν Ἄργος ἱκοίμεθ᾽ Ἀχαιϊκὸν οὖθαρ ἀρούρης",
"Ι284":"γαμβρός κέν οἱ ἔοις: τίσει δέ σε ἶσον Ὀρέστῃ,",
"Ι285":"ὅς οἱ τηλύγετος τρέφεται θαλίῃ ἔνι πολλῇ.",
"Ι286":"τρεῖς δέ οἵ εἰσι θύγατρες ἐνὶ μεγάρῳ εὐπήκτῳ",
"Ι287":"Χρυσόθεμις καὶ Λαοδίκη καὶ Ἰφιάνασσα,",
"Ι288":"τάων ἥν κ᾽ ἐθέλῃσθα φίλην ἀνάεδνον ἄγεσθαι",
"Ι289":"πρὸς οἶκον Πηλῆος: ὃ δ᾽ αὖτ᾽ ἐπὶ μείλια δώσει",
"Ι290":"πολλὰ μάλ᾽, ὅσσ᾽ οὔ πώ τις ἑῇ ἐπέδωκε θυγατρί:",
"Ι291":"ἑπτὰ δέ τοι δώσει εὖ ναιόμενα πτολίεθρα",
"Ι292":"Καρδαμύλην Ἐνόπην τε καὶ Ἱρὴν ποιήεσσαν",
"Ι293":"Φηράς τε ζαθέας ἠδ᾽ Ἄνθειαν βαθύλειμον",
"Ι294":"καλήν τ᾽ Αἴπειαν καὶ Πήδασον ἀμπελόεσσαν.",
"Ι295":"πᾶσαι δ᾽ ἐγγὺς ἁλός, νέαται Πύλου ἠμαθόεντος:",
"Ι296":"ἐν δ᾽ ἄνδρες ναίουσι πολύρρηνες πολυβοῦται,",
"Ι297":"οἵ κέ σε δωτίνῃσι θεὸν ὣς τιμήσουσι",
"Ι298":"καί τοι ὑπὸ σκήπτρῳ λιπαρὰς τελέουσι θέμιστας.",
"Ι299":"ταῦτά κέ τοι τελέσειε μεταλήξαντι χόλοιο.",
"Ι300":"εἰ δέ τοι Ἀτρεΐδης μὲν ἀπήχθετο κηρόθι μᾶλλον",
"Ι301":"αὐτὸς καὶ τοῦ δῶρα, σὺ δ᾽ ἄλλους περ Παναχαιοὺς",
"Ι302":"τειρομένους ἐλέαιρε κατὰ στρατόν, οἵ σε θεὸν ὣς",
"Ι303":"τίσουσ᾽: ἦ γάρ κέ σφι μάλα μέγα κῦδος ἄροιο:",
"Ι304":"νῦν γάρ χ᾽ Ἕκτορ᾽ ἕλοις, ἐπεὶ ἂν μάλα τοι σχεδὸν ἔλθοι",
"Ι305":"λύσσαν ἔχων ὀλοήν, ἐπεὶ οὔ τινά φησιν ὁμοῖον",
"Ι306":"οἷ ἔμεναι Δαναῶν οὓς ἐνθάδε νῆες ἔνεικαν.",
"Ι307":"τὸν δ᾽ ἀπαμειβόμενος προσέφη πόδας ὠκὺς Ἀχιλλεύς:",
"Ι308":"διογενὲς Λαερτιάδη πολυμήχαν᾽ Ὀδυσσεῦ",
"Ι309":"χρὴ μὲν δὴ τὸν μῦθον ἀπηλεγέως ἀποειπεῖν,",
"Ι310":"ᾗ περ δὴ φρονέω τε καὶ ὡς τετελεσμένον ἔσται,",
"Ι311":"ὡς μή μοι τρύζητε παρήμενοι ἄλλοθεν ἄλλος.",
"Ι312":"ἐχθρὸς γάρ μοι κεῖνος ὁμῶς Ἀΐδαο πύλῃσιν",
"Ι313":"ὅς χ᾽ ἕτερον μὲν κεύθῃ ἐνὶ φρεσίν, ἄλλο δὲ εἴπῃ.",
"Ι314":"αὐτὰρ ἐγὼν ἐρέω ὥς μοι δοκεῖ εἶναι ἄριστα:",
"Ι315":"οὔτ᾽ ἔμεγ᾽ Ἀτρεΐδην Ἀγαμέμνονα πεισέμεν οἴω",
"Ι316":"οὔτ᾽ ἄλλους Δαναούς, ἐπεὶ οὐκ ἄρα τις χάρις ἦεν",
"Ι317":"μάρνασθαι δηΐοισιν ἐπ᾽ ἀνδράσι νωλεμὲς αἰεί.",
"Ι318":"ἴση μοῖρα μένοντι καὶ εἰ μάλα τις πολεμίζοι:",
"Ι319":"ἐν δὲ ἰῇ τιμῇ ἠμὲν κακὸς ἠδὲ καὶ ἐσθλός:",
"Ι320":"κάτθαν᾽ ὁμῶς ὅ τ᾽ ἀεργὸς ἀνὴρ ὅ τε πολλὰ ἐοργώς.",
"Ι321":"οὐδέ τί μοι περίκειται, ἐπεὶ πάθον ἄλγεα θυμῷ",
"Ι322":"αἰεὶ ἐμὴν ψυχὴν παραβαλλόμενος πολεμίζειν.",
"Ι323":"ὡς δ᾽ ὄρνις ἀπτῆσι νεοσσοῖσι προφέρῃσι",
"Ι324":"μάστακ᾽ ἐπεί κε λάβῃσι, κακῶς δ᾽ ἄρα οἱ πέλει αὐτῇ,",
"Ι325":"ὣς καὶ ἐγὼ πολλὰς μὲν ἀΰπνους νύκτας ἴαυον,",
"Ι326":"ἤματα δ᾽ αἱματόεντα διέπρησσον πολεμίζων",
"Ι327":"ἀνδράσι μαρνάμενος ὀάρων ἕνεκα σφετεράων.",
"Ι328":"δώδεκα δὴ σὺν νηυσὶ πόλεις ἀλάπαξ᾽ ἀνθρώπων,",
"Ι329":"πεζὸς δ᾽ ἕνδεκά φημι κατὰ Τροίην ἐρίβωλον:",
"Ι330":"τάων ἐκ πασέων κειμήλια πολλὰ καὶ ἐσθλὰ",
"Ι331":"ἐξελόμην, καὶ πάντα φέρων Ἀγαμέμνονι δόσκον",
"Ι332":"Ἀτρεΐδῃ: ὃ δ᾽ ὄπισθε μένων παρὰ νηυσὶ θοῇσι",
"Ι333":"δεξάμενος διὰ παῦρα δασάσκετο, πολλὰ δ᾽ ἔχεσκεν.",
"Ι334":"ἄλλα δ᾽ ἀριστήεσσι δίδου γέρα καὶ βασιλεῦσι:",
"Ι335":"τοῖσι μὲν ἔμπεδα κεῖται, ἐμεῦ δ᾽ ἀπὸ μούνου Ἀχαιῶν",
"Ι336":"εἵλετ᾽, ἔχει δ᾽ ἄλοχον θυμαρέα: τῇ παριαύων",
"Ι337":"τερπέσθω. τί δὲ δεῖ πολεμιζέμεναι Τρώεσσιν",
"Ι338":"Ἀργείους; τί δὲ λαὸν ἀνήγαγεν ἐνθάδ᾽ ἀγείρας",
"Ι339":"Ἀτρεΐδης; ἦ οὐχ Ἑλένης ἕνεκ᾽ ἠϋκόμοιο;",
"Ι340":"ἦ μοῦνοι φιλέουσ᾽ ἀλόχους μερόπων ἀνθρώπων",
"Ι341":"Ἀτρεΐδαι; ἐπεὶ ὅς τις ἀνὴρ ἀγαθὸς καὶ ἐχέφρων",
"Ι342":"τὴν αὐτοῦ φιλέει καὶ κήδεται, ὡς καὶ ἐγὼ τὴν",
"Ι343":"ἐκ θυμοῦ φίλεον δουρικτητήν περ ἐοῦσαν.",
"Ι344":"νῦν δ᾽ ἐπεὶ ἐκ χειρῶν γέρας εἵλετο καί μ᾽ ἀπάτησε",
"Ι345":"μή μευ πειράτω εὖ εἰδότος: οὐδέ με πείσει.",
"Ι346":"ἀλλ᾽ Ὀδυσεῦ σὺν σοί τε καὶ ἄλλοισιν βασιλεῦσι",
"Ι347":"φραζέσθω νήεσσιν ἀλεξέμεναι δήϊον πῦρ.",
"Ι348":"ἦ μὲν δὴ μάλα πολλὰ πονήσατο νόσφιν ἐμεῖο,",
"Ι349":"καὶ δὴ τεῖχος ἔδειμε, καὶ ἤλασε τάφρον ἐπ᾽ αὐτῷ",
"Ι350":"εὐρεῖαν μεγάλην, ἐν δὲ σκόλοπας κατέπηξεν:",
"Ι351":"ἀλλ᾽ οὐδ᾽ ὧς δύναται σθένος Ἕκτορος ἀνδροφόνοιο",
"Ι352":"ἴσχειν: ὄφρα δ᾽ ἐγὼ μετ᾽ Ἀχαιοῖσιν πολέμιζον",
"Ι353":"οὐκ ἐθέλεσκε μάχην ἀπὸ τείχεος ὀρνύμεν Ἕκτωρ,",
"Ι354":"ἀλλ᾽ ὅσον ἐς Σκαιάς τε πύλας καὶ φηγὸν ἵκανεν:",
"Ι355":"ἔνθά ποτ᾽ οἶον ἔμιμνε, μόγις δέ μευ ἔκφυγεν ὁρμήν.",
"Ι356":"νῦν δ᾽ ἐπεὶ οὐκ ἐθέλω πολεμιζέμεν Ἕκτορι δίῳ",
"Ι357":"αὔριον ἱρὰ Διὶ ῥέξας καὶ πᾶσι θεοῖσι",
"Ι358":"νηήσας εὖ νῆας, ἐπὴν ἅλα δὲ προερύσσω,",
"Ι359":"ὄψεαι, αἴ κ᾽ ἐθέλῃσθα καὶ αἴ κέν τοι τὰ μεμήλῃ,",
"Ι360":"ἦρι μάλ᾽ Ἑλλήσποντον ἐπ᾽ ἰχθυόεντα πλεούσας",
"Ι361":"νῆας ἐμάς, ἐν δ᾽ ἄνδρας ἐρεσσέμεναι μεμαῶτας:",
"Ι362":"εἰ δέ κεν εὐπλοίην δώῃ κλυτὸς ἐννοσίγαιος",
"Ι363":"ἤματί κε τριτάτῳ Φθίην ἐρίβωλον ἱκοίμην.",
"Ι364":"ἔστι δέ μοι μάλα πολλά, τὰ κάλλιπον ἐνθάδε ἔρρων:",
"Ι365":"ἄλλον δ᾽ ἐνθένδε χρυσὸν καὶ χαλκὸν ἐρυθρὸν",
"Ι366":"ἠδὲ γυναῖκας ἐϋζώνους πολιόν τε σίδηρον",
"Ι367":"ἄξομαι, ἅσσ᾽ ἔλαχόν γε: γέρας δέ μοι, ὅς περ ἔδωκεν,",
"Ι368":"αὖτις ἐφυβρίζων ἕλετο κρείων Ἀγαμέμνων",
"Ι369":"Ἀτρεΐδης: τῷ πάντ᾽ ἀγορευέμεν ὡς ἐπιτέλλω",
"Ι370":"ἀμφαδόν, ὄφρα καὶ ἄλλοι ἐπισκύζωνται Ἀχαιοὶ",
"Ι371":"εἴ τινά που Δαναῶν ἔτι ἔλπεται ἐξαπατήσειν",
"Ι372":"αἰὲν ἀναιδείην ἐπιειμένος: οὐδ᾽ ἂν ἔμοιγε",
"Ι373":"τετλαίη κύνεός περ ἐὼν εἰς ὦπα ἰδέσθαι:",
"Ι374":"οὐδέ τί οἱ βουλὰς συμφράσσομαι, οὐδὲ μὲν ἔργον:",
"Ι375":"ἐκ γὰρ δή μ᾽ ἀπάτησε καὶ ἤλιτεν: οὐδ᾽ ἂν ἔτ᾽ αὖτις",
"Ι376":"ἐξαπάφοιτ᾽ ἐπέεσσιν: ἅλις δέ οἱ: ἀλλὰ ἕκηλος",
"Ι377":"ἐρρέτω: ἐκ γάρ εὑ φρένας εἵλετο μητίετα Ζεύς.",
"Ι378":"ἐχθρὰ δέ μοι τοῦ δῶρα, τίω δέ μιν ἐν καρὸς αἴσῃ.",
"Ι379":"οὐδ᾽ εἴ μοι δεκάκις τε καὶ εἰκοσάκις τόσα δοίη",
"Ι380":"ὅσσά τέ οἱ νῦν ἔστι, καὶ εἴ ποθεν ἄλλα γένοιτο,",
"Ι381":"οὐδ᾽ ὅσ᾽ ἐς Ὀρχομενὸν ποτινίσεται, οὐδ᾽ ὅσα Θήβας",
"Ι382":"Αἰγυπτίας, ὅθι πλεῖστα δόμοις ἐν κτήματα κεῖται,",
"Ι383":"αἵ θ᾽ ἑκατόμπυλοί εἰσι, διηκόσιοι δ᾽ ἀν᾽ ἑκάστας",
"Ι384":"ἀνέρες ἐξοιχνεῦσι σὺν ἵπποισιν καὶ ὄχεσφιν:",
"Ι385":"οὐδ᾽ εἴ μοι τόσα δοίη ὅσα ψάμαθός τε κόνις τε,",
"Ι386":"οὐδέ κεν ὧς ἔτι θυμὸν ἐμὸν πείσει᾽ Ἀγαμέμνων",
"Ι387":"πρίν γ᾽ ἀπὸ πᾶσαν ἐμοὶ δόμεναι θυμαλγέα λώβην.",
"Ι388":"κούρην δ᾽ οὐ γαμέω Ἀγαμέμνονος Ἀτρεΐδαο,",
"Ι389":"οὐδ᾽ εἰ χρυσείῃ Ἀφροδίτῃ κάλλος ἐρίζοι,",
"Ι390":"ἔργα δ᾽ Ἀθηναίῃ γλαυκώπιδι ἰσοφαρίζοι:",
"Ι391":"οὐδέ μιν ὧς γαμέω: ὃ δ᾽ Ἀχαιῶν ἄλλον ἑλέσθω,",
"Ι392":"ὅς τις οἷ τ᾽ ἐπέοικε καὶ ὃς βασιλεύτερός ἐστιν.",
"Ι393":"ἢν γὰρ δή με σαῶσι θεοὶ καὶ οἴκαδ᾽ ἵκωμαι,",
"Ι394":"Πηλεύς θήν μοι ἔπειτα γυναῖκά γε μάσσεται αὐτός.",
"Ι395":"πολλαὶ Ἀχαιΐδες εἰσὶν ἀν᾽ Ἑλλάδα τε Φθίην τε",
"Ι396":"κοῦραι ἀριστήων, οἵ τε πτολίεθρα ῥύονται,",
"Ι397":"τάων ἥν κ᾽ ἐθέλωμι φίλην ποιήσομ᾽ ἄκοιτιν.",
"Ι398":"ἔνθα δέ μοι μάλα πολλὸν ἐπέσσυτο θυμὸς ἀγήνωρ",
"Ι399":"γήμαντα μνηστὴν ἄλοχον ἐϊκυῖαν ἄκοιτιν",
"Ι400":"κτήμασι τέρπεσθαι τὰ γέρων ἐκτήσατο Πηλεύς:",
"Ι401":"οὐ γὰρ ἐμοὶ ψυχῆς ἀντάξιον οὐδ᾽ ὅσα φασὶν",
"Ι402":"Ἴλιον ἐκτῆσθαι εὖ ναιόμενον πτολίεθρον",
"Ι403":"τὸ πρὶν ἐπ᾽ εἰρήνης, πρὶν ἐλθεῖν υἷας Ἀχαιῶν,",
"Ι404":"οὐδ᾽ ὅσα λάϊνος οὐδὸς ἀφήτορος ἐντὸς ἐέργει",
"Ι405":"Φοίβου Ἀπόλλωνος Πυθοῖ ἔνι πετρηέσσῃ.",
"Ι406":"ληϊστοὶ μὲν γάρ τε βόες καὶ ἴφια μῆλα,",
"Ι407":"κτητοὶ δὲ τρίποδές τε καὶ ἵππων ξανθὰ κάρηνα,",
"Ι408":"ἀνδρὸς δὲ ψυχὴ πάλιν ἐλθεῖν οὔτε λεϊστὴ",
"Ι409":"οὔθ᾽ ἑλετή, ἐπεὶ ἄρ κεν ἀμείψεται ἕρκος ὀδόντων.",
"Ι410":"μήτηρ γάρ τέ μέ φησι θεὰ Θέτις ἀργυρόπεζα",
"Ι411":"διχθαδίας κῆρας φερέμεν θανάτοιο τέλος δέ.",
"Ι412":"εἰ μέν κ᾽ αὖθι μένων Τρώων πόλιν ἀμφιμάχωμαι,",
"Ι413":"ὤλετο μέν μοι νόστος, ἀτὰρ κλέος ἄφθιτον ἔσται:",
"Ι414":"εἰ δέ κεν οἴκαδ᾽ ἵκωμι φίλην ἐς πατρίδα γαῖαν,",
"Ι415":"ὤλετό μοι κλέος ἐσθλόν, ἐπὶ δηρὸν δέ μοι αἰὼν",
"Ι416":"ἔσσεται, οὐδέ κέ μ᾽ ὦκα τέλος θανάτοιο κιχείη.",
"Ι417":"καὶ δ᾽ ἂν τοῖς ἄλλοισιν ἐγὼ παραμυθησαίμην",
"Ι418":"οἴκαδ᾽ ἀποπλείειν, ἐπεὶ οὐκέτι δήετε τέκμωρ",
"Ι419":"Ἰλίου αἰπεινῆς: μάλα γάρ ἑθεν εὐρύοπα Ζεὺς",
"Ι420":"χεῖρα ἑὴν ὑπερέσχε, τεθαρσήκασι δὲ λαοί.",
"Ι421":"ἀλλ᾽ ὑμεῖς μὲν ἰόντες ἀριστήεσσιν Ἀχαιῶν",
"Ι422":"ἀγγελίην ἀπόφασθε: τὸ γὰρ γέρας ἐστὶ γερόντων:",
"Ι423":"ὄφρ᾽ ἄλλην φράζωνται ἐνὶ φρεσὶ μῆτιν ἀμείνω,",
"Ι424":"ἥ κέ σφιν νῆάς τε σαῷ καὶ λαὸν Ἀχαιῶν",
"Ι425":"νηυσὶν ἔπι γλαφυρῇς, ἐπεὶ οὔ σφισιν ἥδέ γ᾽ ἑτοίμη",
"Ι426":"ἣν νῦν ἐφράσσαντο ἐμεῦ ἀπομηνίσαντος:",
"Ι427":"Φοῖνιξ δ᾽ αὖθι παρ᾽ ἄμμι μένων κατακοιμηθήτω,",
"Ι428":"ὄφρά μοι ἐν νήεσσι φίλην ἐς πατρίδ᾽ ἕπηται",
"Ι429":"αὔριον ἢν ἐθέλῃσιν: ἀνάγκῃ δ᾽ οὔ τί μιν ἄξω.",
"Ι430":"ὣς ἔφαθ᾽, οἳ δ᾽ ἄρα πάντες ἀκὴν ἐγένοντο σιωπῇ",
"Ι431":"μῦθον ἀγασσάμενοι: μάλα γὰρ κρατερῶς ἀπέειπεν:",
"Ι432":"ὀψὲ δὲ δὴ μετέειπε γέρων ἱππηλάτα Φοῖνιξ",
"Ι433":"δάκρυ᾽ ἀναπρήσας: περὶ γὰρ δίε νηυσὶν Ἀχαιῶν:",
"Ι434":"εἰ μὲν δὴ νόστόν γε μετὰ φρεσὶ φαίδιμ᾽ Ἀχιλλεῦ",
"Ι435":"βάλλεαι, οὐδέ τι πάμπαν ἀμύνειν νηυσὶ θοῇσι",
"Ι436":"πῦρ ἐθέλεις ἀΐδηλον, ἐπεὶ χόλος ἔμπεσε θυμῷ,",
"Ι437":"πῶς ἂν ἔπειτ᾽ ἀπὸ σεῖο φίλον τέκος αὖθι λιποίμην",
"Ι438":"οἶος; σοὶ δέ μ᾽ ἔπεμπε γέρων ἱππηλάτα Πηλεὺς",
"Ι439":"ἤματι τῷ ὅτε σ᾽ ἐκ Φθίης Ἀγαμέμνονι πέμπε",
"Ι440":"νήπιον οὔ πω εἰδόθ᾽ ὁμοιΐου πολέμοιο",
"Ι441":"οὐδ᾽ ἀγορέων, ἵνα τ᾽ ἄνδρες ἀριπρεπέες τελέθουσι.",
"Ι442":"τοὔνεκά με προέηκε διδασκέμεναι τάδε πάντα,",
"Ι443":"μύθων τε ῥητῆρ᾽ ἔμεναι πρηκτῆρά τε ἔργων.",
"Ι444":"ὡς ἂν ἔπειτ᾽ ἀπὸ σεῖο φίλον τέκος οὐκ ἐθέλοιμι",
"Ι445":"λείπεσθ᾽, οὐδ᾽ εἴ κέν μοι ὑποσταίη θεὸς αὐτὸς",
"Ι446":"γῆρας ἀποξύσας θήσειν νέον ἡβώοντα,",
"Ι447":"οἷον ὅτε πρῶτον λίπον Ἑλλάδα καλλιγύναικα",
"Ι448":"φεύγων νείκεα πατρὸς Ἀμύντορος Ὀρμενίδαο,",
"Ι449":"ὅς μοι παλλακίδος περιχώσατο καλλικόμοιο,",
"Ι450":"τὴν αὐτὸς φιλέεσκεν, ἀτιμάζεσκε δ᾽ ἄκοιτιν",
"Ι451":"μητέρ᾽ ἐμήν: ἣ δ᾽ αἰὲν ἐμὲ λισσέσκετο γούνων",
"Ι452":"παλλακίδι προμιγῆναι, ἵν᾽ ἐχθήρειε γέροντα.",
"Ι453":"τῇ πιθόμην καὶ ἔρεξα: πατὴρ δ᾽ ἐμὸς αὐτίκ᾽ ὀϊσθεὶς",
"Ι454":"πολλὰ κατηρᾶτο, στυγερὰς δ᾽ ἐπεκέκλετ᾽ Ἐρινῦς,",
"Ι455":"μή ποτε γούνασιν οἷσιν ἐφέσσεσθαι φίλον υἱὸν",
"Ι456":"ἐξ ἐμέθεν γεγαῶτα: θεοὶ δ᾽ ἐτέλειον ἐπαρὰς",
"Ι457":"Ζεύς τε καταχθόνιος καὶ ἐπαινὴ Περσεφόνεια.",
"Ι458":"[τον μεν εγω βουλευσα κατακταμεν οξει χαλκωι]",
"Ι459":"[αλλα τισ αθανατων παυσεν χολον οσ ρ ενι θυμωι]",
"Ι460":"[δημου θηκε φατιν και ονειδεα πολλ ανθρωπων]",
"Ι461":"[ωσ μη πατροφονοσ μετ Αχαιοισιν καλεοιμην]",
"Ι462":"ἔνθ᾽ ἐμοὶ οὐκέτι πάμπαν ἐρητύετ᾽ ἐν φρεσὶ θυμὸς",
"Ι463":"πατρὸς χωομένοιο κατὰ μέγαρα στρωφᾶσθαι.",
"Ι464":"ἦ μὲν πολλὰ ἔται καὶ ἀνεψιοὶ ἀμφὶς ἐόντες",
"Ι465":"αὐτοῦ λισσόμενοι κατερήτυον ἐν μεγάροισι,",
"Ι466":"πολλὰ δὲ ἴφια μῆλα καὶ εἰλίποδας ἕλικας βοῦς",
"Ι467":"ἔσφαζον, πολλοὶ δὲ σύες θαλέθοντες ἀλοιφῇ",
"Ι468":"εὑόμενοι τανύοντο διὰ φλογὸς Ἡφαίστοιο,",
"Ι469":"πολλὸν δ᾽ ἐκ κεράμων μέθυ πίνετο τοῖο γέροντος.",
"Ι470":"εἰνάνυχες δέ μοι ἀμφ᾽ αὐτῷ παρὰ νύκτας ἴαυον:",
"Ι471":"οἳ μὲν ἀμειβόμενοι φυλακὰς ἔχον, οὐδέ ποτ᾽ ἔσβη",
"Ι472":"πῦρ, ἕτερον μὲν ὑπ᾽ αἰθούσῃ εὐερκέος αὐλῆς,",
"Ι473":"ἄλλο δ᾽ ἐνὶ προδόμῳ, πρόσθεν θαλάμοιο θυράων.",
"Ι474":"ἀλλ᾽ ὅτε δὴ δεκάτη μοι ἐπήλυθε νὺξ ἐρεβεννή,",
"Ι475":"καὶ τότ᾽ ἐγὼ θαλάμοιο θύρας πυκινῶς ἀραρυίας",
"Ι476":"ῥήξας ἐξῆλθον, καὶ ὑπέρθορον ἑρκίον αὐλῆς",
"Ι477":"ῥεῖα, λαθὼν φύλακάς τ᾽ ἄνδρας δμῳάς τε γυναῖκας.",
"Ι478":"φεῦγον ἔπειτ᾽ ἀπάνευθε δι᾽ Ἑλλάδος εὐρυχόροιο,",
"Ι479":"Φθίην δ᾽ ἐξικόμην ἐριβώλακα μητέρα μήλων",
"Ι480":"ἐς Πηλῆα ἄναχθ᾽: ὃ δέ με πρόφρων ὑπέδεκτο,",
"Ι481":"καί μ᾽ ἐφίλησ᾽ ὡς εἴ τε πατὴρ ὃν παῖδα φιλήσῃ",
"Ι482":"μοῦνον τηλύγετον πολλοῖσιν ἐπὶ κτεάτεσσι,",
"Ι483":"καί μ᾽ ἀφνειὸν ἔθηκε, πολὺν δέ μοι ὤπασε λαόν:",
"Ι484":"ναῖον δ᾽ ἐσχατιὴν Φθίης Δολόπεσσιν ἀνάσσων.",
"Ι485":"καί σε τοσοῦτον ἔθηκα θεοῖς ἐπιείκελ᾽ Ἀχιλλεῦ,",
"Ι486":"ἐκ θυμοῦ φιλέων, ἐπεὶ οὐκ ἐθέλεσκες ἅμ᾽ ἄλλῳ",
"Ι487":"οὔτ᾽ ἐς δαῖτ᾽ ἰέναι οὔτ᾽ ἐν μεγάροισι πάσασθαι,",
"Ι488":"πρίν γ᾽ ὅτε δή σ᾽ ἐπ᾽ ἐμοῖσιν ἐγὼ γούνεσσι καθίσσας",
"Ι489":"ὄψου τ᾽ ἄσαιμι προταμὼν καὶ οἶνον ἐπισχών.",
"Ι490":"πολλάκι μοι κατέδευσας ἐπὶ στήθεσσι χιτῶνα",
"Ι491":"οἴνου ἀποβλύζων ἐν νηπιέῃ ἀλεγεινῇ.",
"Ι492":"ὣς ἐπὶ σοὶ μάλα πολλὰ πάθον καὶ πολλὰ μόγησα,",
"Ι493":"τὰ φρονέων ὅ μοι οὔ τι θεοὶ γόνον ἐξετέλειον",
"Ι494":"ἐξ ἐμεῦ: ἀλλὰ σὲ παῖδα θεοῖς ἐπιείκελ᾽ Ἀχιλλεῦ",
"Ι495":"ποιεύμην, ἵνα μοί ποτ᾽ ἀεικέα λοιγὸν ἀμύνῃς.",
"Ι496":"ἀλλ᾽ Ἀχιλεῦ δάμασον θυμὸν μέγαν: οὐδέ τί σε χρὴ",
"Ι497":"νηλεὲς ἦτορ ἔχειν: στρεπτοὶ δέ τε καὶ θεοὶ αὐτοί,",
"Ι498":"τῶν περ καὶ μείζων ἀρετὴ τιμή τε βίη τε.",
"Ι499":"καὶ μὲν τοὺς θυέεσσι καὶ εὐχωλῇς ἀγανῇσι",
"Ι500":"λοιβῇ τε κνίσῃ τε παρατρωπῶσ᾽ ἄνθρωποι",
"Ι501":"λισσόμενοι, ὅτε κέν τις ὑπερβήῃ καὶ ἁμάρτῃ.",
"Ι502":"καὶ γάρ τε λιταί εἰσι Διὸς κοῦραι μεγάλοιο",
"Ι503":"χωλαί τε ῥυσαί τε παραβλῶπές τ᾽ ὀφθαλμώ,",
"Ι504":"αἵ ῥά τε καὶ μετόπισθ᾽ ἄτης ἀλέγουσι κιοῦσαι.",
"Ι505":"ἣ δ᾽ ἄτη σθεναρή τε καὶ ἀρτίπος, οὕνεκα πάσας",
"Ι506":"πολλὸν ὑπεκπροθέει, φθάνει δέ τε πᾶσαν ἐπ᾽ αἶαν",
"Ι507":"βλάπτουσ᾽ ἀνθρώπους: αἳ δ᾽ ἐξακέονται ὀπίσσω.",
"Ι508":"ὃς μέν τ᾽ αἰδέσεται κούρας Διὸς ἆσσον ἰούσας,",
"Ι509":"τὸν δὲ μέγ᾽ ὤνησαν καί τ᾽ ἔκλυον εὐχομένοιο:",
"Ι510":"ὃς δέ κ᾽ ἀνήνηται καί τε στερεῶς ἀποείπῃ,",
"Ι511":"λίσσονται δ᾽ ἄρα ταί γε Δία Κρονίωνα κιοῦσαι",
"Ι512":"τῷ ἄτην ἅμ᾽ ἕπεσθαι, ἵνα βλαφθεὶς ἀποτίσῃ.",
"Ι513":"ἀλλ᾽ Ἀχιλεῦ πόρε καὶ σὺ Διὸς κούρῃσιν ἕπεσθαι",
"Ι514":"τιμήν, ἥ τ᾽ ἄλλων περ ἐπιγνάμπτει νόον ἐσθλῶν.",
"Ι515":"εἰ μὲν γὰρ μὴ δῶρα φέροι τὰ δ᾽ ὄπισθ᾽ ὀνομάζοι",
"Ι516":"Ἀτρεΐδης, ἀλλ᾽ αἰὲν ἐπιζαφελῶς χαλεπαίνοι,",
"Ι517":"οὐκ ἂν ἔγωγέ σε μῆνιν ἀπορρίψαντα κελοίμην",
"Ι518":"Ἀργείοισιν ἀμυνέμεναι χατέουσί περ ἔμπης:",
"Ι519":"νῦν δ᾽ ἅμα τ᾽ αὐτίκα πολλὰ διδοῖ τὰ δ᾽ ὄπισθεν ὑπέστη,",
"Ι520":"ἄνδρας δὲ λίσσεσθαι ἐπιπροέηκεν ἀρίστους",
"Ι521":"κρινάμενος κατὰ λαὸν Ἀχαιϊκόν, οἵ τε σοὶ αὐτῷ",
"Ι522":"φίλτατοι Ἀργείων: τῶν μὴ σύ γε μῦθον ἐλέγξῃς",
"Ι523":"μηδὲ πόδας: πρὶν δ᾽ οὔ τι νεμεσσητὸν κεχολῶσθαι.",
"Ι524":"οὕτω καὶ τῶν πρόσθεν ἐπευθόμεθα κλέα ἀνδρῶν",
"Ι525":"ἡρώων, ὅτε κέν τιν᾽ ἐπιζάφελος χόλος ἵκοι:",
"Ι526":"δωρητοί τε πέλοντο παράρρητοί τ᾽ ἐπέεσσι.",
"Ι527":"μέμνημαι τόδε ἔργον ἐγὼ πάλαι οὔ τι νέον γε",
"Ι528":"ὡς ἦν: ἐν δ᾽ ὑμῖν ἐρέω πάντεσσι φίλοισι.",
"Ι529":"Κουρῆτές τ᾽ ἐμάχοντο καὶ Αἰτωλοὶ μενεχάρμαι",
"Ι530":"ἀμφὶ πόλιν Καλυδῶνα καὶ ἀλλήλους ἐνάριζον,",
"Ι531":"Αἰτωλοὶ μὲν ἀμυνόμενοι Καλυδῶνος ἐραννῆς,",
"Ι532":"Κουρῆτες δὲ διαπραθέειν μεμαῶτες Ἄρηϊ.",
"Ι533":"καὶ γὰρ τοῖσι κακὸν χρυσόθρονος Ἄρτεμις ὦρσε",
"Ι534":"χωσαμένη ὅ οἱ οὔ τι θαλύσια γουνῷ ἀλωῆς",
"Ι535":"Οἰνεὺς ῥέξ᾽: ἄλλοι δὲ θεοὶ δαίνυνθ᾽ ἑκατόμβας,",
"Ι536":"οἴῃ δ᾽ οὐκ ἔρρεξε Διὸς κούρῃ μεγάλοιο.",
"Ι537":"ἢ λάθετ᾽ ἢ οὐκ ἐνόησεν: ἀάσατο δὲ μέγα θυμῷ.",
"Ι538":"ἣ δὲ χολωσαμένη δῖον γένος ἰοχέαιρα",
"Ι539":"ὦρσεν ἔπι χλούνην σῦν ἄγριον ἀργιόδοντα,",
"Ι540":"ὃς κακὰ πόλλ᾽ ἕρδεσκεν ἔθων Οἰνῆος ἀλωήν:",
"Ι541":"πολλὰ δ᾽ ὅ γε προθέλυμνα χαμαὶ βάλε δένδρεα μακρὰ",
"Ι542":"αὐτῇσιν ῥίζῃσι καὶ αὐτοῖς ἄνθεσι μήλων.",
"Ι543":"τὸν δ᾽ υἱὸς Οἰνῆος ἀπέκτεινεν Μελέαγρος",
"Ι544":"πολλέων ἐκ πολίων θηρήτορας ἄνδρας ἀγείρας",
"Ι545":"καὶ κύνας: οὐ μὲν γάρ κε δάμη παύροισι βροτοῖσι:",
"Ι546":"τόσσος ἔην, πολλοὺς δὲ πυρῆς ἐπέβησ᾽ ἀλεγεινῆς.",
"Ι547":"ἣ δ᾽ ἀμφ᾽ αὐτῷ θῆκε πολὺν κέλαδον καὶ ἀϋτὴν",
"Ι548":"ἀμφὶ συὸς κεφαλῇ καὶ δέρματι λαχνήεντι,",
"Ι549":"Κουρήτων τε μεσηγὺ καὶ Αἰτωλῶν μεγαθύμων.",
"Ι550":"ὄφρα μὲν οὖν Μελέαγρος ἄρηι φίλος πολέμιζε,",
"Ι551":"τόφρα δὲ Κουρήτεσσι κακῶς ἦν, οὐδὲ δύναντο",
"Ι552":"τείχεος ἔκτοσθεν μίμνειν πολέες περ ἐόντες:",
"Ι553":"ἀλλ᾽ ὅτε δὴ Μελέαγρον ἔδυ χόλος, ὅς τε καὶ ἄλλων",
"Ι554":"οἰδάνει ἐν στήθεσσι νόον πύκα περ φρονεόντων,",
"Ι555":"ἤτοι ὃ μητρὶ φίλῃ Ἀλθαίῃ χωόμενος κῆρ",
"Ι556":"κεῖτο παρὰ μνηστῇ ἀλόχῳ καλῇ Κλεοπάτρῃ",
"Ι557":"κούρῃ Μαρπήσσης καλλισφύρου Εὐηνίνης",
"Ι558":"Ἴδεώ θ᾽, ὃς κάρτιστος ἐπιχθονίων γένετ᾽ ἀνδρῶν",
"Ι559":"τῶν τότε: καί ῥα ἄνακτος ἐναντίον εἵλετο τόξον",
"Ι560":"Φοίβου Ἀπόλλωνος καλλισφύρου εἵνεκα νύμφης,",
"Ι561":"τὴν δὲ τότ᾽ ἐν μεγάροισι πατὴρ καὶ πότνια μήτηρ",
"Ι562":"Ἀλκυόνην καλέεσκον ἐπώνυμον, οὕνεκ᾽ ἄρ᾽ αὐτῆς",
"Ι563":"μήτηρ ἀλκυόνος πολυπενθέος οἶτον ἔχουσα",
"Ι564":"κλαῖεν ὅ μιν ἑκάεργος ἀνήρπασε Φοῖβος Ἀπόλλων:",
"Ι565":"τῇ ὅ γε παρκατέλεκτο χόλον θυμαλγέα πέσσων",
"Ι566":"ἐξ ἀρέων μητρὸς κεχολωμένος, ἥ ῥα θεοῖσι",
"Ι567":"πόλλ᾽ ἀχέουσ᾽ ἠρᾶτο κασιγνήτοιο φόνοιο,",
"Ι568":"πολλὰ δὲ καὶ γαῖαν πολυφόρβην χερσὶν ἀλοία",
"Ι569":"κικλήσκουσ᾽ Ἀΐδην καὶ ἐπαινὴν Περσεφόνειαν",
"Ι570":"πρόχνυ καθεζομένη, δεύοντο δὲ δάκρυσι κόλποι,",
"Ι571":"παιδὶ δόμεν θάνατον: τῆς δ᾽ ἠεροφοῖτις Ἐρινὺς",
"Ι572":"ἔκλυεν ἐξ Ἐρέβεσφιν ἀμείλιχον ἦτορ ἔχουσα.",
"Ι573":"τῶν δὲ τάχ᾽ ἀμφὶ πύλας ὅμαδος καὶ δοῦπος ὀρώρει",
"Ι574":"πύργων βαλλομένων: τὸν δὲ λίσσοντο γέροντες",
"Ι575":"Αἰτωλῶν, πέμπον δὲ θεῶν ἱερῆας ἀρίστους,",
"Ι576":"ἐξελθεῖν καὶ ἀμῦναι ὑποσχόμενοι μέγα δῶρον:",
"Ι577":"ὁππόθι πιότατον πεδίον Καλυδῶνος ἐραννῆς,",
"Ι578":"ἔνθά μιν ἤνωγον τέμενος περικαλλὲς ἑλέσθαι",
"Ι579":"πεντηκοντόγυον, τὸ μὲν ἥμισυ οἰνοπέδοιο,",
"Ι580":"ἥμισυ δὲ ψιλὴν ἄροσιν πεδίοιο ταμέσθαι.",
"Ι581":"πολλὰ δέ μιν λιτάνευε γέρων ἱππηλάτα Οἰνεὺς",
"Ι582":"οὐδοῦ ἐπεμβεβαὼς ὑψηρεφέος θαλάμοιο",
"Ι583":"σείων κολλητὰς σανίδας γουνούμενος υἱόν:",
"Ι584":"πολλὰ δὲ τόν γε κασίγνηται καὶ πότνια μήτηρ",
"Ι585":"ἐλλίσσονθ᾽: ὃ δὲ μᾶλλον ἀναίνετο: πολλὰ δ᾽ ἑταῖροι,",
"Ι586":"οἵ οἱ κεδνότατοι καὶ φίλτατοι ἦσαν ἁπάντων:",
"Ι587":"ἀλλ᾽ οὐδ᾽ ὧς τοῦ θυμὸν ἐνὶ στήθεσσιν ἔπειθον,",
"Ι588":"πρίν γ᾽ ὅτε δὴ θάλαμος πύκ᾽ ἐβάλλετο, τοὶ δ᾽ ἐπὶ πύργων",
"Ι589":"βαῖνον Κουρῆτες καὶ ἐνέπρηθον μέγα ἄστυ.",
"Ι590":"καὶ τότε δὴ Μελέαγρον ἐΰζωνος παράκοιτις",
"Ι591":"λίσσετ᾽ ὀδυρομένη, καί οἱ κατέλεξεν ἅπαντα",
"Ι592":"κήδε᾽, ὅσ᾽ ἀνθρώποισι πέλει τῶν ἄστυ ἁλώῃ:",
"Ι593":"ἄνδρας μὲν κτείνουσι, πόλιν δέ τε πῦρ ἀμαθύνει,",
"Ι594":"τέκνα δέ τ᾽ ἄλλοι ἄγουσι βαθυζώνους τε γυναῖκας.",
"Ι595":"τοῦ δ᾽ ὠρίνετο θυμὸς ἀκούοντος κακὰ ἔργα,",
"Ι596":"βῆ δ᾽ ἰέναι, χροῒ δ᾽ ἔντε᾽ ἐδύσετο παμφανόωντα.",
"Ι597":"ὣς ὃ μὲν Αἰτωλοῖσιν ἀπήμυνεν κακὸν ἦμαρ",
"Ι598":"εἴξας ᾧ θυμῷ: τῷ δ᾽ οὐκέτι δῶρα τέλεσσαν",
"Ι599":"πολλά τε καὶ χαρίεντα, κακὸν δ᾽ ἤμυνε καὶ αὔτως.",
"Ι600":"ἀλλὰ σὺ μή μοι ταῦτα νόει φρεσί, μὴ δέ σε δαίμων",
"Ι601":"ἐνταῦθα τρέψειε φίλος: κάκιον δέ κεν εἴη",
"Ι602":"νηυσὶν καιομένῃσιν ἀμυνέμεν: ἀλλ᾽ ἐπὶ δώρων",
"Ι603":"ἔρχεο: ἶσον γάρ σε θεῷ τίσουσιν Ἀχαιοί.",
"Ι604":"εἰ δέ κ᾽ ἄτερ δώρων πόλεμον φθισήνορα δύῃς",
"Ι605":"οὐκέθ᾽ ὁμῶς τιμῆς ἔσεαι πόλεμόν περ ἀλαλκών.",
"Ι606":"τὸν δ᾽ ἀπαμειβόμενος προσέφη πόδας ὠκὺς Ἀχιλλεύς:",
"Ι607":"Φοῖνιξ ἄττα γεραιὲ διοτρεφὲς οὔ τί με ταύτης",
"Ι608":"χρεὼ τιμῆς: φρονέω δὲ τετιμῆσθαι Διὸς αἴσῃ,",
"Ι609":"ἥ μ᾽ ἕξει παρὰ νηυσὶ κορωνίσιν εἰς ὅ κ᾽ ἀϋτμὴ",
"Ι610":"ἐν στήθεσσι μένῃ καί μοι φίλα γούνατ᾽ ὀρώρῃ.",
"Ι611":"ἄλλο δέ τοι ἐρέω, σὺ δ᾽ ἐνὶ φρεσὶ βάλλεο σῇσι:",
"Ι612":"μή μοι σύγχει θυμὸν ὀδυρόμενος καὶ ἀχεύων",
"Ι613":"Ἀτρεΐδῃ ἥρωϊ φέρων χάριν: οὐδέ τί σε χρὴ",
"Ι614":"τὸν φιλέειν, ἵνα μή μοι ἀπέχθηαι φιλέοντι.",
"Ι615":"καλόν τοι σὺν ἐμοὶ τὸν κήδειν ὅς κ᾽ ἐμὲ κήδῃ:",
"Ι616":"ἶσον ἐμοὶ βασίλευε καὶ ἥμισυ μείρεο τιμῆς.",
"Ι617":"οὗτοι δ᾽ ἀγγελέουσι, σὺ δ᾽ αὐτόθι λέξεο μίμνων",
"Ι618":"εὐνῇ ἔνι μαλακῇ: ἅμα δ᾽ ἠοῖ φαινομένηφι",
"Ι619":"φρασσόμεθ᾽ ἤ κε νεώμεθ᾽ ἐφ᾽ ἡμέτερ᾽ ἦ κε μένωμεν.",
"Ι620":"ἦ καὶ Πατρόκλῳ ὅ γ᾽ ἐπ᾽ ὀφρύσι νεῦσε σιωπῇ",
"Ι621":"Φοίνικι στορέσαι πυκινὸν λέχος, ὄφρα τάχιστα",
"Ι622":"ἐκ κλισίης νόστοιο μεδοίατο: τοῖσι δ᾽ ἄρ᾽ Αἴας",
"Ι623":"ἀντίθεος Τελαμωνιάδης μετὰ μῦθον ἔειπε:",
"Ι624":"διογενὲς Λαερτιάδη πολυμήχαν᾽ Ὀδυσσεῦ",
"Ι625":"ἴομεν: οὐ γάρ μοι δοκέει μύθοιο τελευτὴ",
"Ι626":"τῇδέ γ᾽ ὁδῷ κρανέεσθαι: ἀπαγγεῖλαι δὲ τάχιστα",
"Ι627":"χρὴ μῦθον Δαναοῖσι καὶ οὐκ ἀγαθόν περ ἐόντα",
"Ι628":"οἵ που νῦν ἕαται ποτιδέγμενοι. αὐτάρ Ἀχιλλεὺς",
"Ι629":"ἄγριον ἐν στήθεσσι θέτο μεγαλήτορα θυμὸν",
"Ι630":"σχέτλιος, οὐδὲ μετατρέπεται φιλότητος ἑταίρων",
"Ι631":"τῆς ᾗ μιν παρὰ νηυσὶν ἐτίομεν ἔξοχον ἄλλων",
"Ι632":"νηλής: καὶ μέν τίς τε κασιγνήτοιο φονῆος",
"Ι633":"ποινὴν ἢ οὗ παιδὸς ἐδέξατο τεθνηῶτος:",
"Ι634":"καί ῥ᾽ ὃ μὲν ἐν δήμῳ μένει αὐτοῦ πόλλ᾽ ἀποτίσας,",
"Ι635":"τοῦ δέ τ᾽ ἐρητύεται κραδίη καὶ θυμὸς ἀγήνωρ",
"Ι636":"ποινὴν δεξαμένῳ: σοὶ δ᾽ ἄληκτόν τε κακόν τε",
"Ι637":"θυμὸν ἐνὶ στήθεσσι θεοὶ θέσαν εἵνεκα κούρης",
"Ι638":"οἴης: νῦν δέ τοι ἑπτὰ παρίσχομεν ἔξοχ᾽ ἀρίστας,",
"Ι639":"ἄλλά τε πόλλ᾽ ἐπὶ τῇσι: σὺ δ᾽ ἵλαον ἔνθεο θυμόν,",
"Ι640":"αἴδεσσαι δὲ μέλαθρον: ὑπωρόφιοι δέ τοί εἰμεν",
"Ι641":"πληθύος ἐκ Δαναῶν, μέμαμεν δέ τοι ἔξοχον ἄλλων",
"Ι642":"κήδιστοί τ᾽ ἔμεναι καὶ φίλτατοι ὅσσοι Ἀχαιοί.",
"Ι643":"τὸν δ᾽ ἀπαμειβόμενος προσέφη πόδας ὠκὺς Ἀχιλλεύς:",
"Ι644":"Αἶαν διογενὲς Τελαμώνιε κοίρανε λαῶν",
"Ι645":"πάντά τί μοι κατὰ θυμὸν ἐείσαο μυθήσασθαι:",
"Ι646":"ἀλλά μοι οἰδάνεται κραδίη χόλῳ ὁππότε κείνων",
"Ι647":"μνήσομαι ὥς μ᾽ ἀσύφηλον ἐν Ἀργείοισιν ἔρεξεν",
"Ι648":"Ἀτρεΐδης ὡς εἴ τιν᾽ ἀτίμητον μετανάστην.",
"Ι649":"ἀλλ᾽ ὑμεῖς ἔρχεσθε καὶ ἀγγελίην ἀπόφασθε:",
"Ι650":"οὐ γὰρ πρὶν πολέμοιο μεδήσομαι αἱματόεντος",
"Ι651":"πρίν γ᾽ υἱὸν Πριάμοιο δαΐφρονος Ἕκτορα δῖον",
"Ι652":"Μυρμιδόνων ἐπί τε κλισίας καὶ νῆας ἱκέσθαι",
"Ι653":"κτείνοντ᾽ Ἀργείους, κατά τε σμῦξαι πυρὶ νῆας.",
"Ι654":"ἀμφὶ δέ τοι τῇ ἐμῇ κλισίῃ καὶ νηῒ μελαίνῃ",
"Ι655":"Ἕκτορα καὶ μεμαῶτα μάχης σχήσεσθαι ὀΐω.",
"Ι656":"ὣς ἔφαθ᾽, οἳ δὲ ἕκαστος ἑλὼν δέπας ἀμφικύπελλον",
"Ι657":"σπείσαντες παρὰ νῆας ἴσαν πάλιν: ἦρχε δ᾽ Ὀδυσσεύς.",
"Ι658":"Πάτροκλος δ᾽ ἑτάροισιν ἰδὲ δμωῇσι κέλευσε",
"Ι659":"Φοίνικι στορέσαι πυκινὸν λέχος ὅττι τάχιστα.",
"Ι660":"αἳ δ᾽ ἐπιπειθόμεναι στόρεσαν λέχος ὡς ἐκέλευσε",
"Ι661":"κώεά τε ῥῆγός τε λίνοιό τε λεπτὸν ἄωτον.",
"Ι662":"ἔνθ᾽ ὃ γέρων κατέλεκτο καὶ ἠῶ δῖαν ἔμιμνεν.",
"Ι663":"αὐτὰρ Ἀχιλλεὺς εὗδε μυχῷ κλισίης εὐπήκτου:",
"Ι664":"τῷ δ᾽ ἄρα παρκατέλεκτο γυνή, τὴν Λεσβόθεν ἦγε,",
"Ι665":"Φόρβαντος θυγάτηρ Διομήδη καλλιπάρῃος.",
"Ι666":"Πάτροκλος δ᾽ ἑτέρωθεν ἐλέξατο: πὰρ δ᾽ ἄρα καὶ τῷ",
"Ι667":"Ἶφις ἐΰζωνος, τήν οἱ πόρε δῖος Ἀχιλλεὺς",
"Ι668":"Σκῦρον ἑλὼν αἰπεῖαν Ἐνυῆος πτολίεθρον.",
"Ι669":"οἳ δ᾽ ὅτε δὴ κλισίῃσιν ἐν Ἀτρεΐδαο γένοντο.",
"Ι670":"τοὺς μὲν ἄρα χρυσέοισι κυπέλλοις υἷες Ἀχαιῶν",
"Ι671":"δειδέχατ᾽ ἄλλοθεν ἄλλος ἀνασταδόν, ἔκ τ᾽ ἐρέοντο:",
"Ι672":"πρῶτος δ᾽ ἐξερέεινεν ἄναξ ἀνδρῶν Ἀγαμέμνων:",
"Ι673":"εἴπ᾽ ἄγε μ᾽ ὦ πολύαιν᾽ Ὀδυσεῦ μέγα κῦδος Ἀχαιῶν",
"Ι674":"ἤ ῥ᾽ ἐθέλει νήεσσιν ἀλεξέμεναι δήϊον πῦρ,",
"Ι675":"ἦ ἀπέειπε, χόλος δ᾽ ἔτ᾽ ἔχει μεγαλήτορα θυμόν;",
"Ι676":"τὸν δ᾽ αὖτε προσέειπε πολύτλας δῖος Ὀδυσσεύς:",
"Ι677":"Ἀτρεΐδη κύδιστε ἄναξ ἀνδρῶν Ἀγάμεμνον",
"Ι678":"κεῖνός γ᾽ οὐκ ἐθέλει σβέσσαι χόλον, ἀλλ᾽ ἔτι μᾶλλον",
"Ι679":"πιμπλάνεται μένεος, σὲ δ᾽ ἀναίνεται ἠδὲ σὰ δῶρα.",
"Ι680":"αὐτόν σε φράζεσθαι ἐν Ἀργείοισιν ἄνωγεν",
"Ι681":"ὅππως κεν νῆάς τε σαῷς καὶ λαὸν Ἀχαιῶν:",
"Ι682":"αὐτὸς δ᾽ ἠπείλησεν ἅμ᾽ ἠοῖ φαινομένηφι",
"Ι683":"νῆας ἐϋσσέλμους ἅλαδ᾽ ἑλκέμεν ἀμφιελίσσας.",
"Ι684":"καὶ δ᾽ ἂν τοῖς ἄλλοισιν ἔφη παραμυθήσασθαι",
"Ι685":"οἴκαδ᾽ ἀποπλείειν, ἐπεὶ οὐκέτι δήετε τέκμωρ",
"Ι686":"Ἰλίου αἰπεινῆς: μάλα γάρ ἑθεν εὐρύοπα Ζεὺς",
"Ι687":"χεῖρα ἑὴν ὑπερέσχε, τεθαρσήκασι δὲ λαοί.",
"Ι688":"ὣς ἔφατ᾽: εἰσὶ καὶ οἵδε τάδ᾽ εἰπέμεν, οἵ μοι ἕποντο,",
"Ι689":"Αἴας καὶ κήρυκε δύω πεπνυμένω ἄμφω.",
"Ι690":"Φοῖνιξ δ᾽ αὖθ᾽ ὃ γέρων κατελέξατο, ὡς γὰρ ἀνώγει,",
"Ι691":"ὄφρά οἱ ἐν νήεσσι φίλην ἐς πατρίδ᾽ ἕπηται",
"Ι692":"αὔριον, ἢν ἐθέλῃσιν: ἀνάγκῃ δ᾽ οὔ τί μιν ἄξει.",
"Ι693":"ὣς ἔφαθ᾽, οἳ δ᾽ ἄρα πάντες ἀκὴν ἐγένοντο σιωπῇ",
"Ι694":"μῦθον ἀγασσάμενοι: μάλα γὰρ κρατερῶς ἀγόρευσε.",
"Ι695":"δὴν δ᾽ ἄνεῳ ἦσαν τετιηότες υἷες Ἀχαιῶν:",
"Ι696":"ὀψὲ δὲ δὴ μετέειπε βοὴν ἀγαθὸς Διομήδης:",
"Ι697":"Ἀτρεΐδη κύδιστε ἄναξ ἀνδρῶν Ἀγάμεμνον",
"Ι698":"μὴ ὄφελες λίσσεσθαι ἀμύμονα Πηλεΐωνα",
"Ι699":"μυρία δῶρα διδούς: ὃ δ᾽ ἀγήνωρ ἐστὶ καὶ ἄλλως:",
"Ι700":"νῦν αὖ μιν πολὺ μᾶλλον ἀγηνορίῃσιν ἐνῆκας.",
"Ι701":"ἀλλ᾽ ἤτοι κεῖνον μὲν ἐάσομεν ἤ κεν ἴῃσιν",
"Ι702":"ἦ κε μένῃ: τότε δ᾽ αὖτε μαχήσεται ὁππότε κέν μιν",
"Ι703":"θυμὸς ἐνὶ στήθεσσιν ἀνώγῃ καὶ θεὸς ὄρσῃ.",
"Ι704":"ἀλλ᾽ ἄγεθ᾽ ὡς ἂν ἐγὼ εἴπω πειθώμεθα πάντες:",
"Ι705":"νῦν μὲν κοιμήσασθε τεταρπόμενοι φίλον ἦτορ",
"Ι706":"σίτου καὶ οἴνοιο: τὸ γὰρ μένος ἐστὶ καὶ ἀλκή:",
"Ι707":"αὐτὰρ ἐπεί κε φανῇ καλὴ ῥοδοδάκτυλος Ἠώς,",
"Ι708":"καρπαλίμως πρὸ νεῶν ἐχέμεν λαόν τε καὶ ἵππους",
"Ι709":"ὀτρύνων, καὶ δ᾽ αὐτὸς ἐνὶ πρώτοισι μάχεσθαι.",
"Ι710":"ὣς ἔφαθ᾽, οἳ δ᾽ ἄρα πάντες ἐπῄνησαν βασιλῆες",
"Ι711":"μῦθον ἀγασσάμενοι Διομήδεος ἱπποδάμοιο.",
"Ι712":"καὶ τότε δὴ σπείσαντες ἔβαν κλισίην δὲ ἕκαστος,",
"Ι713":"ἔνθα δὲ κοιμήσαντο καὶ ὕπνου δῶρον ἕλοντο.",
<h4 class="C2">Book 10</h4>"Κ1":"ἄλλοι μὲν παρὰ νηυσὶν ἀριστῆες Παναχαιῶν",
"Κ2":"εὗδον παννύχιοι μαλακῷ δεδμημένοι ὕπνῳ:",
"Κ3":"ἀλλ᾽ οὐκ Ἀτρεΐδην Ἀγαμέμνονα ποιμένα λαῶν",
"Κ4":"ὕπνος ἔχε γλυκερὸς πολλὰ φρεσὶν ὁρμαίνοντα.",
"Κ5":"ὡς δ᾽ ὅτ᾽ ἂν ἀστράπτῃ πόσις Ἥρης ἠϋκόμοιο",
"Κ6":"τεύχων ἢ πολὺν ὄμβρον ἀθέσφατον ἠὲ χάλαζαν",
"Κ7":"ἢ νιφετόν, ὅτε πέρ τε χιὼν ἐπάλυνεν ἀρούρας,",
"Κ8":"ἠέ ποθι πτολέμοιο μέγα στόμα πευκεδανοῖο,",
"Κ9":"ὣς πυκίν᾽ ἐν στήθεσσιν ἀνεστενάχιζ᾽ Ἀγαμέμνων",
"Κ10":"νειόθεν ἐκ κραδίης, τρομέοντο δέ οἱ φρένες ἐντός.",
"Κ11":"ἤτοι ὅτ᾽ ἐς πεδίον τὸ Τρωϊκὸν ἀθρήσειε,",
"Κ12":"θαύμαζεν πυρὰ πολλὰ τὰ καίετο Ἰλιόθι πρὸ",
"Κ13":"αὐλῶν συρίγγων τ᾽ ἐνοπὴν ὅμαδόν τ᾽ ἀνθρώπων.",
"Κ14":"αὐτὰρ ὅτ᾽ ἐς νῆάς τε ἴδοι καὶ λαὸν Ἀχαιῶν,",
"Κ15":"πολλὰς ἐκ κεφαλῆς προθελύμνους ἕλκετο χαίτας",
"Κ16":"ὑψόθ᾽ ἐόντι Διί, μέγα δ᾽ ἔστενε κυδάλιμον κῆρ.",
"Κ17":"ἥδε δέ οἱ κατὰ θυμὸν ἀρίστη φαίνετο βουλὴ",
"Κ18":"Νέστορ᾽ ἔπι πρῶτον Νηλήϊον ἐλθέμεν ἀνδρῶν,",
"Κ19":"εἴ τινά οἱ σὺν μῆτιν ἀμύμονα τεκτήναιτο,",
"Κ20":"ἥ τις ἀλεξίκακος πᾶσιν Δαναοῖσι γένοιτο.",
"Κ21":"ὀρθωθεὶς δ᾽ ἔνδυνε περὶ στήθεσσι χιτῶνα,",
"Κ22":"ποσσὶ δ᾽ ὑπὸ λιπαροῖσιν ἐδήσατο καλὰ πέδιλα,",
"Κ23":"ἀμφὶ δ᾽ ἔπειτα δαφοινὸν ἑέσσατο δέρμα λέοντος",
"Κ24":"αἴθωνος μεγάλοιο ποδηνεκές, εἵλετο δ᾽ ἔγχος.",
"Κ25":"ὣς δ᾽ αὔτως Μενέλαον ἔχε τρόμος: οὐδὲ γὰρ αὐτῷ",
"Κ26":"ὕπνος ἐπὶ βλεφάροισιν ἐφίζανε: μή τι πάθοιεν",
"Κ27":"Ἀργεῖοι, τοὶ δὴ ἕθεν εἵνεκα πουλὺν ἐφ᾽ ὑγρὴν",
"Κ28":"ἤλυθον ἐς Τροίην πόλεμον θρασὺν ὁρμαίνοντες.",
"Κ29":"παρδαλέῃ μὲν πρῶτα μετάφρενον εὐρὺ κάλυψε",
"Κ30":"ποικίλῃ, αὐτὰρ ἐπὶ στεφάνην κεφαλῆφιν ἀείρας",
"Κ31":"θήκατο χαλκείην, δόρυ δ᾽ εἵλετο χειρὶ παχείῃ.",
"Κ32":"βῆ δ᾽ ἴμεν ἀνστήσων ὃν ἀδελφεόν, ὃς μέγα πάντων",
"Κ33":"Ἀργείων ἤνασσε, θεὸς δ᾽ ὣς τίετο δήμῳ.",
"Κ34":"τὸν δ᾽ εὗρ᾽ ἀμφ᾽ ὤμοισι τιθήμενον ἔντεα καλὰ",
"Κ35":"νηῒ πάρα πρύμνῃ: τῷ δ᾽ ἀσπάσιος γένετ᾽ ἐλθών.",
"Κ36":"τὸν πρότερος προσέειπε βοὴν ἀγαθὸς Μενέλαος:",
"Κ37":"τίφθ᾽ οὕτως ἠθεῖε κορύσσεαι; ἦ τιν᾽ ἑταίρων",
"Κ38":"ὀτρυνέεις Τρώεσσιν ἐπίσκοπον; ἀλλὰ μάλ᾽ αἰνῶς",
"Κ39":"δείδω μὴ οὔ τίς τοι ὑπόσχηται τόδε ἔργον",
"Κ40":"ἄνδρας δυσμενέας σκοπιαζέμεν οἶος ἐπελθὼν",
"Κ41":"νύκτα δι᾽ ἀμβροσίην: μάλα τις θρασυκάρδιος ἔσται.",
"Κ42":"τὸν δ᾽ ἀπαμειβόμενος προσέφη κρείων Ἀγαμέμνων:",
"Κ43":"χρεὼ βουλῆς ἐμὲ καὶ σὲ διοτρεφὲς ὦ Μενέλαε",
"Κ44":"κερδαλέης, ἥ τίς κεν ἐρύσσεται ἠδὲ σαώσει",
"Κ45":"Ἀργείους καὶ νῆας, ἐπεὶ Διὸς ἐτράπετο φρήν.",
"Κ46":"Ἑκτορέοις ἄρα μᾶλλον ἐπὶ φρένα θῆχ᾽ ἱεροῖσιν:",
"Κ47":"οὐ γάρ πω ἰδόμην, οὐδ᾽ ἔκλυον αὐδήσαντος",
"Κ48":"ἄνδρ᾽ ἕνα τοσσάδε μέρμερ᾽ ἐπ᾽ ἤματι μητίσασθαι,",
"Κ49":"ὅσσ᾽ Ἕκτωρ ἔρρεξε Διῒ φίλος υἷας Ἀχαιῶν",
"Κ50":"αὔτως, οὔτε θεᾶς υἱὸς φίλος οὔτε θεοῖο.",
"Κ51":"ἔργα δ᾽ ἔρεξ᾽ ὅσα φημὶ μελησέμεν Ἀργείοισι",
"Κ52":"δηθά τε καὶ δολιχόν: τόσα γὰρ κακὰ μήσατ᾽ Ἀχαιούς.",
"Κ53":"ἀλλ᾽ ἴθι νῦν Αἴαντα καὶ Ἰδομενῆα κάλεσσον",
"Κ54":"ῥίμφα θέων παρὰ νῆας: ἐγὼ δ᾽ ἐπὶ Νέστορα δῖον",
"Κ55":"εἶμι, καὶ ὀτρυνέω ἀνστήμεναι, αἴ κ᾽ ἐθέλῃσιν",
"Κ56":"ἐλθεῖν ἐς φυλάκων ἱερὸν τέλος ἠδ᾽ ἐπιτεῖλαι.",
"Κ57":"κείνῳ γάρ κε μάλιστα πιθοίατο: τοῖο γὰρ υἱὸς",
"Κ58":"σημαίνει φυλάκεσσι καὶ Ἰδομενῆος ὀπάων",
"Κ59":"Μηριόνης: τοῖσιν γὰρ ἐπετράπομέν γε μάλιστα.",
"Κ60":"τὸν δ᾽ ἠμείβετ᾽ ἔπειτα βοὴν ἀγαθὸς Μενέλαος:",
"Κ61":"πῶς γάρ μοι μύθῳ ἐπιτέλλεαι ἠδὲ κελεύεις;",
"Κ62":"αὖθι μένω μετὰ τοῖσι δεδεγμένος εἰς ὅ κεν ἔλθῃς,",
"Κ63":"ἦε θέω μετὰ σ᾽ αὖτις, ἐπὴν εὖ τοῖς ἐπιτείλω;",
"Κ64":"τὸν δ᾽ αὖτε προσέειπεν ἄναξ ἀνδρῶν Ἀγαμέμνων,",
"Κ65":"αὖθι μένειν, μή πως ἀβροτάξομεν ἀλλήλοιιν",
"Κ66":"ἐρχομένω: πολλαὶ γὰρ ἀνὰ στρατόν εἰσι κέλευθοι.",
"Κ67":"φθέγγεο δ᾽ ᾗ κεν ἴῃσθα καὶ ἐγρήγορθαι ἄνωχθι",
"Κ68":"πατρόθεν ἐκ γενεῆς ὀνομάζων ἄνδρα ἕκαστον",
"Κ69":"πάντας κυδαίνων: μηδὲ μεγαλίζεο θυμῷ,",
"Κ70":"ἀλλὰ καὶ αὐτοί περ πονεώμεθα: ὧδέ που ἄμμι",
"Κ71":"Ζεὺς ἐπὶ γιγνομένοισιν ἵει κακότητα βαρεῖαν.",
"Κ72":"ὣς εἰπὼν ἀπέπεμπεν ἀδελφεὸν εὖ ἐπιτείλας:",
"Κ73":"αὐτὰρ ὃ βῆ ῥ᾽ ἰέναι μετὰ Νέστορα ποιμένα λαῶν:",
"Κ74":"τὸν δ᾽ εὗρεν παρά τε κλισίῃ καὶ νηῒ μελαίνῃ",
"Κ75":"εὐνῇ ἔνι μαλακῇ: παρὰ δ᾽ ἔντεα ποικίλ᾽ ἔκειτο",
"Κ76":"ἀσπὶς καὶ δύο δοῦρε φαεινή τε τρυφάλεια.",
"Κ77":"πὰρ δὲ ζωστὴρ κεῖτο παναίολος, ᾧ ῥ᾽ ὁ γεραιὸς",
"Κ78":"ζώννυθ᾽ ὅτ᾽ ἐς πόλεμον φθισήνορα θωρήσσοιτο",
"Κ79":"λαὸν ἄγων, ἐπεὶ οὐ μὲν ἐπέτρεπε γήραϊ λυγρῷ.",
"Κ80":"ὀρθωθεὶς δ᾽ ἄρ᾽ ἐπ᾽ ἀγκῶνος κεφαλὴν ἐπαείρας",
"Κ81":"Ἀτρεΐδην προσέειπε καὶ ἐξερεείνετο μύθῳ:",
"Κ82":"τίς δ᾽ οὗτος κατὰ νῆας ἀνὰ στρατὸν ἔρχεαι οἶος",
"Κ83":"νύκτα δι᾽ ὀρφναίην, ὅτε θ᾽ εὕδουσι βροτοὶ ἄλλοι,",
"Κ84":"ἠέ τιν᾽ οὐρήων διζήμενος, ἤ τιν᾽ ἑταίρων;",
"Κ85":"φθέγγεο, μηδ᾽ ἀκέων ἐπ᾽ ἔμ᾽ ἔρχεο: τίπτε δέ σε χρεώ;",
"Κ86":"τὸν δ᾽ ἠμείβετ᾽ ἔπειτα ἄναξ ἀνδρῶν Ἀγαμέμνων:",
"Κ87":"ὦ Νέστορ Νηληϊάδη μέγα κῦδος Ἀχαιῶν",
"Κ88":"γνώσεαι Ἀτρεΐδην Ἀγαμέμνονα, τὸν περὶ πάντων",
"Κ89":"Ζεὺς ἐνέηκε πόνοισι διαμπερὲς εἰς ὅ κ᾽ ἀϋτμὴ",
"Κ90":"ἐν στήθεσσι μένῃ καί μοι φίλα γούνατ᾽ ὀρώρῃ.",
"Κ91":"πλάζομαι ὧδ᾽ ἐπεὶ οὔ μοι ἐπ᾽ ὄμμασι νήδυμος ὕπνος",
"Κ92":"ἱζάνει, ἀλλὰ μέλει πόλεμος καὶ κήδε᾽ Ἀχαιῶν.",
"Κ93":"αἰνῶς γὰρ Δαναῶν περιδείδια, οὐδέ μοι ἦτορ",
"Κ94":"ἔμπεδον, ἀλλ᾽ ἀλαλύκτημαι, κραδίη δέ μοι ἔξω",
"Κ95":"στηθέων ἐκθρῴσκει, τρομέει δ᾽ ὑπὸ φαίδιμα γυῖα.",
"Κ96":"ἀλλ᾽ εἴ τι δραίνεις, ἐπεὶ οὐδὲ σέ γ᾽ ὕπνος ἱκάνει,",
"Κ97":"δεῦρ᾽ ἐς τοὺς φύλακας καταβήομεν, ὄφρα ἴδωμεν",
"Κ98":"μὴ τοὶ μὲν καμάτῳ ἀδηκότες ἠδὲ καὶ ὕπνῳ",
"Κ99":"κοιμήσωνται, ἀτὰρ φυλακῆς ἐπὶ πάγχυ λάθωνται.",
"Κ100":"δυσμενέες δ᾽ ἄνδρες σχεδὸν εἵαται: οὐδέ τι ἴδμεν",
"Κ101":"μή πως καὶ διὰ νύκτα μενοινήσωσι μάχεσθαι.",
"Κ102":"τὸν δ᾽ ἠμείβετ᾽ ἔπειτα Γερήνιος ἱππότα Νέστωρ:",
"Κ103":"Ἀτρεΐδη κύδιστε ἄναξ ἀνδρῶν Ἀγάμεμνον",
"Κ104":"οὔ θην Ἕκτορι πάντα νοήματα μητίετα Ζεὺς",
"Κ105":"ἐκτελέει, ὅσα πού νυν ἐέλπεται: ἀλλά μιν οἴω",
"Κ106":"κήδεσι μοχθήσειν καὶ πλείοσιν, εἴ κεν Ἀχιλλεὺς",
"Κ107":"ἐκ χόλου ἀργαλέοιο μεταστρέψῃ φίλον ἦτορ.",
"Κ108":"σοὶ δὲ μάλ᾽ ἕψομ᾽ ἐγώ: ποτὶ δ᾽ αὖ καὶ ἐγείρομεν ἄλλους",
"Κ109":"ἠμὲν Τυδεΐδην δουρὶ κλυτὸν ἠδ᾽ Ὀδυσῆα",
"Κ110":"ἠδ᾽ Αἴαντα ταχὺν καὶ Φυλέος ἄλκιμον υἱόν.",
"Κ111":"ἀλλ᾽ εἴ τις καὶ τούσδε μετοιχόμενος καλέσειεν",
"Κ112":"ἀντίθεόν τ᾽ Αἴαντα καὶ Ἰδομενῆα ἄνακτα:",
"Κ113":"τῶν γὰρ νῆες ἔασιν ἑκαστάτω, οὐδὲ μάλ᾽ ἐγγύς.",
"Κ114":"ἀλλὰ φίλον περ ἐόντα καὶ αἰδοῖον Μενέλαον",
"Κ115":"νεικέσω, εἴ πέρ μοι νεμεσήσεαι, οὐδ᾽ ἐπικεύσω",
"Κ116":"ὡς εὕδει, σοὶ δ᾽ οἴῳ ἐπέτρεψεν πονέεσθαι.",
"Κ117":"νῦν ὄφελεν κατὰ πάντας ἀριστῆας πονέεσθαι",
"Κ118":"λισσόμενος: χρειὼ γὰρ ἱκάνεται οὐκέτ᾽ ἀνεκτός.",
"Κ119":"τὸν δ᾽ αὖτε προσέειπεν ἄναξ ἀνδρῶν Ἀγαμέμνων:",
"Κ120":"ὦ γέρον ἄλλοτε μέν σε καὶ αἰτιάασθαι ἄνωγα:",
"Κ121":"πολλάκι γὰρ μεθιεῖ τε καὶ οὐκ ἐθέλει πονέεσθαι",
"Κ122":"οὔτ᾽ ὄκνῳ εἴκων οὔτ᾽ ἀφραδίῃσι νόοιο,",
"Κ123":"ἀλλ᾽ ἐμέ τ᾽ εἰσορόων καὶ ἐμὴν ποτιδέγμενος ὁρμήν.",
"Κ124":"νῦν δ᾽ ἐμέο πρότερος μάλ᾽ ἐπέγρετο καί μοι ἐπέστη:",
"Κ125":"τὸν μὲν ἐγὼ προέηκα καλήμεναι οὓς σὺ μεταλλᾷς.",
"Κ126":"ἀλλ᾽ ἴομεν: κείνους δὲ κιχησόμεθα πρὸ πυλάων",
"Κ127":"ἐν φυλάκεσσ᾽, ἵνα γάρ σφιν ἐπέφραδον ἠγερέθεσθαι.",
"Κ128":"τὸν δ᾽ ἠμείβετ᾽ ἔπειτα Γερήνιος ἱππότα Νέστωρ:",
"Κ129":"οὕτως οὔ τίς οἱ νεμεσήσεται οὐδ᾽ ἀπιθήσει",
"Κ130":"Ἀργείων, ὅτε κέν τιν᾽ ἐποτρύνῃ καὶ ἀνώγῃ.",
"Κ131":"ὣς εἰπὼν ἔνδυνε περὶ στήθεσσι χιτῶνα,",
"Κ132":"ποσσὶ δ᾽ ὑπὸ λιπαροῖσιν ἐδήσατο καλὰ πέδιλα,",
"Κ133":"ἀμφὶ δ᾽ ἄρα χλαῖναν περονήσατο φοινικόεσσαν",
"Κ134":"διπλῆν ἐκταδίην, οὔλη δ᾽ ἐπενήνοθε λάχνη.",
"Κ135":"εἵλετο δ᾽ ἄλκιμον ἔγχος ἀκαχμένον ὀξέϊ χαλκῷ,",
"Κ136":"βῆ δ᾽ ἰέναι κατὰ νῆας Ἀχαιῶν χαλκοχιτώνων.",
"Κ137":"πρῶτον ἔπειτ᾽ Ὀδυσῆα Διὶ μῆτιν ἀτάλαντον",
"Κ138":"ἐξ ὕπνου ἀνέγειρε Γερήνιος ἱππότα Νέστωρ",
"Κ139":"φθεγξάμενος: τὸν δ᾽ αἶψα περὶ φρένας ἤλυθ᾽ ἰωή,",
"Κ140":"ἐκ δ᾽ ἦλθε κλισίης καί σφεας πρὸς μῦθον ἔειπε:",
"Κ141":"τίφθ᾽ οὕτω κατὰ νῆας ἀνὰ στρατὸν οἶοι ἀλᾶσθε",
"Κ142":"νύκτα δι᾽ ἀμβροσίην, ὅ τι δὴ χρειὼ τόσον ἵκει;",
"Κ143":"τὸν δ᾽ ἠμείβετ᾽ ἔπειτα Γερήνιος ἱππότα Νέστωρ:",
"Κ144":"διογενὲς Λαερτιάδη πολυμήχαν᾽ Ὀδυσσεῦ",
"Κ145":"μὴ νεμέσα: τοῖον γὰρ ἄχος βεβίηκεν Ἀχαιούς.",
"Κ146":"ἀλλ᾽ ἕπε᾽, ὄφρα καὶ ἄλλον ἐγείρομεν ὅν τ᾽ ἐπέοικε",
"Κ147":"βουλὰς βουλεύειν, ἢ φευγέμεν ἠὲ μάχεσθαι.",
"Κ148":"ὣς φάθ᾽, ὃ δὲ κλισίην δὲ κιὼν πολύμητις Ὀδυσσεὺς",
"Κ149":"ποικίλον ἀμφ᾽ ὤμοισι σάκος θέτο, βῆ δὲ μετ᾽ αὐτούς.",
"Κ150":"βὰν δ᾽ ἐπὶ Τυδεΐδην Διομήδεα: τὸν δὲ κίχανον",
"Κ151":"ἐκτὸς ἀπὸ κλισίης σὺν τεύχεσιν: ἀμφὶ δ᾽ ἑταῖροι",
"Κ152":"εὗδον, ὑπὸ κρασὶν δ᾽ ἔχον ἀσπίδας: ἔγχεα δέ σφιν",
"Κ153":"ὄρθ᾽ ἐπὶ σαυρωτῆρος ἐλήλατο, τῆλε δὲ χαλκὸς",
"Κ154":"λάμφ᾽ ὥς τε στεροπὴ πατρὸς Διός: αὐτὰρ ὅ γ᾽ ἥρως",
"Κ155":"εὗδ᾽, ὑπὸ δ᾽ ἔστρωτο ῥινὸν βοὸς ἀγραύλοιο,",
"Κ156":"αὐτὰρ ὑπὸ κράτεσφι τάπης τετάνυστο φαεινός.",
"Κ157":"τὸν παρστὰς ἀνέγειρε Γερήνιος ἱππότα Νέστωρ,",
"Κ158":"λὰξ ποδὶ κινήσας, ὄτρυνέ τε νείκεσέ τ᾽ ἄντην:",
"Κ159":"ἔγρεο Τυδέος υἱέ: τί πάννυχον ὕπνον ἀωτεῖς;",
"Κ160":"οὐκ ἀΐεις ὡς Τρῶες ἐπὶ θρωσμῷ πεδίοιο",
"Κ161":"εἵαται ἄγχι νεῶν, ὀλίγος δ᾽ ἔτι χῶρος ἐρύκει;",
"Κ162":"ὣς φάθ᾽, ὃ δ᾽ ἐξ ὕπνοιο μάλα κραιπνῶς ἀνόρουσε,",
"Κ163":"καί μιν φωνήσας ἔπεα πτερόεντα προσηύδα:",
"Κ164":"σχέτλιός ἐσσι γεραιέ: σὺ μὲν πόνου οὔ ποτε λήγεις.",
"Κ165":"οὔ νυ καὶ ἄλλοι ἔασι νεώτεροι υἷες Ἀχαιῶν",
"Κ166":"οἵ κεν ἔπειτα ἕκαστον ἐγείρειαν βασιλήων",
"Κ167":"πάντῃ ἐποιχόμενοι; σὺ δ᾽ ἀμήχανός ἐσσι γεραιέ.",
"Κ168":"τὸν δ᾽ αὖτε προσέειπε Γερήνιος ἱππότα Νέστωρ:",
"Κ169":"ναὶ δὴ ταῦτά γε πάντα φίλος κατὰ μοῖραν ἔειπες.",
"Κ170":"εἰσὶν μέν μοι παῖδες ἀμύμονες, εἰσὶ δὲ λαοὶ",
"Κ171":"καὶ πολέες, τῶν κέν τις ἐποιχόμενος καλέσειεν:",
"Κ172":"ἀλλὰ μάλα μεγάλη χρειὼ βεβίηκεν Ἀχαιούς.",
"Κ173":"νῦν γὰρ δὴ πάντεσσιν ἐπὶ ξυροῦ ἵσταται ἀκμῆς",
"Κ174":"ἢ μάλα λυγρὸς ὄλεθρος Ἀχαιοῖς ἠὲ βιῶναι.",
"Κ175":"ἀλλ᾽ ἴθι νῦν Αἴαντα ταχὺν καὶ Φυλέος υἱὸν",
"Κ176":"ἄνστησον: σὺ γάρ ἐσσι νεώτερος: εἴ μ᾽ ἐλεαίρεις.",
"Κ177":"ὣς φάθ᾽, ὃ δ᾽ ἀμφ᾽ ὤμοισιν ἑέσσατο δέρμα λέοντος",
"Κ178":"αἴθωνος μεγάλοιο ποδηνεκές, εἵλετο δ᾽ ἔγχος.",
"Κ179":"βῆ δ᾽ ἰέναι, τοὺς δ᾽ ἔνθεν ἀναστήσας ἄγεν ἥρως.",
"Κ180":"οἳ δ᾽ ὅτε δὴ φυλάκεσσιν ἐν ἀγρομένοισιν ἔμιχθεν,",
"Κ181":"οὐδὲ μὲν εὕδοντας φυλάκων ἡγήτορας εὗρον,",
"Κ182":"ἀλλ᾽ ἐγρηγορτὶ σὺν τεύχεσιν εἵατο πάντες.",
"Κ183":"ὡς δὲ κύνες περὶ μῆλα δυσωρήσωνται ἐν αὐλῇ",
"Κ184":"θηρὸς ἀκούσαντες κρατερόφρονος, ὅς τε καθ᾽ ὕλην",
"Κ185":"ἔρχηται δι᾽ ὄρεσφι: πολὺς δ᾽ ὀρυμαγδὸς ἐπ᾽ αὐτῷ",
"Κ186":"ἀνδρῶν ἠδὲ κυνῶν, ἀπό τέ σφισιν ὕπνος ὄλωλεν:",
"Κ187":"ὣς τῶν νήδυμος ὕπνος ἀπὸ βλεφάροιιν ὀλώλει",
"Κ188":"νύκτα φυλασσομένοισι κακήν: πεδίον δὲ γὰρ αἰεὶ",
"Κ189":"τετράφαθ᾽, ὁππότ᾽ ἐπὶ Τρώων ἀΐοιεν ἰόντων.",
"Κ190":"τοὺς δ᾽ ὃ γέρων γήθησεν ἰδὼν θάρσυνέ τε μύθῳ",
"Κ191":"καί σφεας φωνήσας ἔπεα πτερόεντα προσηύδα:",
"Κ192":"οὕτω νῦν φίλα τέκνα φυλάσσετε: μηδέ τιν᾽ ὕπνος",
"Κ193":"αἱρείτω, μὴ χάρμα γενώμεθα δυσμενέεσσιν.",
"Κ194":"ὣς εἰπὼν τάφροιο διέσσυτο: τοὶ δ᾽ ἅμ᾽ ἕποντο",
"Κ195":"Ἀργείων βασιλῆες ὅσοι κεκλήατο βουλήν.",
"Κ196":"τοῖς δ᾽ ἅμα Μηριόνης καὶ Νέστορος ἀγλαὸς υἱὸς",
"Κ197":"ἤϊσαν: αὐτοὶ γὰρ κάλεον συμμητιάασθαι.",
"Κ198":"τάφρον δ᾽ ἐκδιαβάντες ὀρυκτὴν ἑδριόωντο",
"Κ199":"ἐν καθαρῷ, ὅθι δὴ νεκύων διεφαίνετο χῶρος",
"Κ200":"πιπτόντων: ὅθεν αὖτις ἀπετράπετ᾽ ὄβριμος Ἕκτωρ",
"Κ201":"ὀλλὺς Ἀργείους, ὅτε δὴ περὶ νὺξ ἐκάλυψεν.",
"Κ202":"ἔνθα καθεζόμενοι ἔπε᾽ ἀλλήλοισι πίφαυσκον:",
"Κ203":"τοῖσι δὲ μύθων ἦρχε Γερήνιος ἱππότα Νέστωρ:",
"Κ204":"ὦ φίλοι οὐκ ἂν δή τις ἀνὴρ πεπίθοιθ᾽ ἑῷ αὐτοῦ",
"Κ205":"θυμῷ τολμήεντι μετὰ Τρῶας μεγαθύμους",
"Κ206":"ἐλθεῖν, εἴ τινά που δηΐων ἕλοι ἐσχατόωντα,",
"Κ207":"ἤ τινά που καὶ φῆμιν ἐνὶ Τρώεσσι πύθοιτο,",
"Κ208":"ἅσσά τε μητιόωσι μετὰ σφίσιν, ἢ μεμάασιν",
"Κ209":"αὖθι μένειν παρὰ νηυσὶν ἀπόπροθεν, ἦε πόλιν δὲ",
"Κ210":"ἂψ ἀναχωρήσουσιν, ἐπεὶ δαμάσαντό γ᾽ Ἀχαιούς.",
"Κ211":"ταῦτά κε πάντα πύθοιτο, καὶ ἂψ εἰς ἡμέας ἔλθοι",
"Κ212":"ἀσκηθής: μέγα κέν οἱ ὑπουράνιον κλέος εἴη",
"Κ213":"πάντας ἐπ᾽ ἀνθρώπους, καί οἱ δόσις ἔσσεται ἐσθλή:",
"Κ214":"ὅσσοι γὰρ νήεσσιν ἐπικρατέουσιν ἄριστοι",
"Κ215":"τῶν πάντων οἱ ἕκαστος ὄϊν δώσουσι μέλαιναν",
"Κ216":"θῆλυν ὑπόρρηνον: τῇ μὲν κτέρας οὐδὲν ὁμοῖον,",
"Κ217":"αἰεὶ δ᾽ ἐν δαίτῃσι καὶ εἰλαπίνῃσι παρέσται.",
"Κ218":"ὣς ἔφαθ᾽, οἳ δ᾽ ἄρα πάντες ἀκὴν ἐγένοντο σιωπῇ.",
"Κ219":"τοῖσι δὲ καὶ μετέειπε βοὴν ἀγαθὸς Διομήδης:",
"Κ220":"Νέστορ ἔμ᾽ ὀτρύνει κραδίη καὶ θυμὸς ἀγήνωρ",
"Κ221":"ἀνδρῶν δυσμενέων δῦναι στρατὸν ἐγγὺς ἐόντων",
"Κ222":"Τρώων: ἀλλ᾽ εἴ τίς μοι ἀνὴρ ἅμ᾽ ἕποιτο καὶ ἄλλος",
"Κ223":"μᾶλλον θαλπωρὴ καὶ θαρσαλεώτερον ἔσται.",
"Κ224":"σύν τε δύ᾽ ἐρχομένω καί τε πρὸ ὃ τοῦ ἐνόησεν",
"Κ225":"ὅππως κέρδος ἔῃ: μοῦνος δ᾽ εἴ πέρ τε νοήσῃ",
"Κ226":"ἀλλά τέ οἱ βράσσων τε νόος, λεπτὴ δέ τε μῆτις.",
"Κ227":"ὣς ἔφαθ᾽, οἳ δ᾽ ἔθελον Διομήδεϊ πολλοὶ ἕπεσθαι.",
"Κ228":"ἠθελέτην Αἴαντε δύω θεράποντες Ἄρηος,",
"Κ229":"ἤθελε Μηριόνης, μάλα δ᾽ ἤθελε Νέστορος υἱός,",
"Κ230":"ἤθελε δ᾽ Ἀτρεΐδης δουρικλειτὸς Μενέλαος,",
"Κ231":"ἤθελε δ᾽ ὁ τλήμων Ὀδυσεὺς καταδῦναι ὅμιλον",
"Κ232":"Τρώων: αἰεὶ γάρ οἱ ἐνὶ φρεσὶ θυμὸς ἐτόλμα.",
"Κ233":"τοῖσι δὲ καὶ μετέειπεν ἄναξ ἀνδρῶν Ἀγαμέμνων:",
"Κ234":"Τυδεΐδη Διόμηδες ἐμῷ κεχαρισμένε θυμῷ",
"Κ235":"τὸν μὲν δὴ ἕταρόν γ᾽ αἱρήσεαι ὅν κ᾽ ἐθέλῃσθα,",
"Κ236":"φαινομένων τὸν ἄριστον, ἐπεὶ μεμάασί γε πολλοί.",
"Κ237":"μηδὲ σύ γ᾽ αἰδόμενος σῇσι φρεσὶ τὸν μὲν ἀρείω",
"Κ238":"καλλείπειν, σὺ δὲ χείρον᾽ ὀπάσσεαι αἰδοῖ εἴκων",
"Κ239":"ἐς γενεὴν ὁρόων, μηδ᾽ εἰ βασιλεύτερός ἐστιν.",
"Κ240":"ὣς ἔφατ᾽, ἔδεισεν δὲ περὶ ξανθῷ Μενελάῳ.",
"Κ241":"τοῖς δ᾽ αὖτις μετέειπε βοὴν ἀγαθὸς Διομήδης:",
"Κ242":"εἰ μὲν δὴ ἕταρόν γε κελεύετέ μ᾽ αὐτὸν ἑλέσθαι,",
"Κ243":"πῶς ἂν ἔπειτ᾽ Ὀδυσῆος ἐγὼ θείοιο λαθοίμην,",
"Κ244":"οὗ πέρι μὲν πρόφρων κραδίη καὶ θυμὸς ἀγήνωρ",
"Κ245":"ἐν πάντεσσι πόνοισι, φιλεῖ δέ ἑ Παλλὰς Ἀθήνη.",
"Κ246":"τούτου γ᾽ ἑσπομένοιο καὶ ἐκ πυρὸς αἰθομένοιο",
"Κ247":"ἄμφω νοστήσαιμεν, ἐπεὶ περίοιδε νοῆσαι.",
"Κ248":"τὸν δ᾽ αὖτε προσέειπε πολύτλας δῖος Ὀδυσσεύς:",
"Κ249":"Τυδεΐδη μήτ᾽ ἄρ με μάλ᾽ αἴνεε μήτέ τι νείκει:",
"Κ250":"εἰδόσι γάρ τοι ταῦτα μετ᾽ Ἀργείοις ἀγορεύεις.",
"Κ251":"ἀλλ᾽ ἴομεν: μάλα γὰρ νὺξ ἄνεται, ἐγγύθι δ᾽ ἠώς,",
"Κ252":"ἄστρα δὲ δὴ προβέβηκε, παροίχωκεν δὲ πλέων νὺξ",
"Κ253":"τῶν δύο μοιράων, τριτάτη δ᾽ ἔτι μοῖρα λέλειπται.",
"Κ254":"ὣς εἰπόνθ᾽ ὅπλοισιν ἔνι δεινοῖσιν ἐδύτην.",
"Κ255":"Τυδεΐδῃ μὲν δῶκε μενεπτόλεμος Θρασυμήδης",
"Κ256":"φάσγανον ἄμφηκες: τὸ δ᾽ ἑὸν παρὰ νηῒ λέλειπτο:",
"Κ257":"καὶ σάκος: ἀμφὶ δέ οἱ κυνέην κεφαλῆφιν ἔθηκε",
"Κ258":"ταυρείην, ἄφαλόν τε καὶ ἄλλοφον, ἥ τε καταῖτυξ",
"Κ259":"κέκληται, ῥύεται δὲ κάρη θαλερῶν αἰζηῶν.",
"Κ260":"Μηριόνης δ᾽ Ὀδυσῆϊ δίδου βιὸν ἠδὲ φαρέτρην",
"Κ261":"καὶ ξίφος, ἀμφὶ δέ οἱ κυνέην κεφαλῆφιν ἔθηκε",
"Κ262":"ῥινοῦ ποιητήν: πολέσιν δ᾽ ἔντοσθεν ἱμᾶσιν",
"Κ263":"ἐντέτατο στερεῶς: ἔκτοσθε δὲ λευκοὶ ὀδόντες",
"Κ264":"ἀργιόδοντος ὑὸς θαμέες ἔχον ἔνθα καὶ ἔνθα",
"Κ265":"εὖ καὶ ἐπισταμένως: μέσσῃ δ᾽ ἐνὶ πῖλος ἀρήρει.",
"Κ266":"τήν ῥά ποτ᾽ ἐξ Ἐλεῶνος Ἀμύντορος Ὀρμενίδαο",
"Κ267":"ἐξέλετ᾽ Αὐτόλυκος πυκινὸν δόμον ἀντιτορήσας,",
"Κ268":"Σκάνδειαν δ᾽ ἄρα δῶκε Κυθηρίῳ Ἀμφιδάμαντι:",
"Κ269":"Ἀμφιδάμας δὲ Μόλῳ δῶκε ξεινήϊον εἶναι,",
"Κ270":"αὐτὰρ ὃ Μηριόνῃ δῶκεν ᾧ παιδὶ φορῆναι:",
"Κ271":"δὴ τότ᾽ Ὀδυσσῆος πύκασεν κάρη ἀμφιτεθεῖσα.",
"Κ272":"τὼ δ᾽ ἐπεὶ οὖν ὅπλοισιν ἔνι δεινοῖσιν ἐδύτην,",
"Κ273":"βάν ῥ᾽ ἰέναι, λιπέτην δὲ κατ᾽ αὐτόθι πάντας ἀρίστους.",
"Κ274":"τοῖσι δὲ δεξιὸν ἧκεν ἐρῳδιὸν ἐγγὺς ὁδοῖο",
"Κ275":"Παλλὰς Ἀθηναίη: τοὶ δ᾽ οὐκ ἴδον ὀφθαλμοῖσι",
"Κ276":"νύκτα δι᾽ ὀρφναίην, ἀλλὰ κλάγξαντος ἄκουσαν.",
"Κ277":"χαῖρε δὲ τῷ ὄρνιθ᾽ Ὀδυσεύς, ἠρᾶτο δ᾽ Ἀθήνῃ:",
"Κ278":"κλῦθί μευ αἰγιόχοιο Διὸς τέκος, ἥ τέ μοι αἰεὶ",
"Κ279":"ἐν πάντεσσι πόνοισι παρίστασαι, οὐδέ σε λήθω",
"Κ280":"κινύμενος: νῦν αὖτε μάλιστά με φῖλαι Ἀθήνη,",
"Κ281":"δὸς δὲ πάλιν ἐπὶ νῆας ἐϋκλεῖας ἀφικέσθαι",
"Κ282":"ῥέξαντας μέγα ἔργον, ὅ κε Τρώεσσι μελήσῃ.",
"Κ283":"δεύτερος αὖτ᾽ ἠρᾶτο βοὴν ἀγαθὸς Διομήδης:",
"Κ284":"κέκλυθι νῦν καὶ ἐμεῖο Διὸς τέκος Ἀτρυτώνη:",
"Κ285":"σπεῖό μοι ὡς ὅτε πατρὶ ἅμ᾽ ἕσπεο Τυδέϊ δίῳ",
"Κ286":"ἐς Θήβας, ὅτε τε πρὸ Ἀχαιῶν ἄγγελος ᾔει.",
"Κ287":"τοὺς δ᾽ ἄρ᾽ ἐπ᾽ Ἀσωπῷ λίπε χαλκοχίτωνας Ἀχαιούς,",
"Κ288":"αὐτὰρ ὃ μειλίχιον μῦθον φέρε Καδμείοισι",
"Κ289":"κεῖσ᾽: ἀτὰρ ἂψ ἀπιὼν μάλα μέρμερα μήσατο ἔργα",
"Κ290":"σὺν σοὶ δῖα θεά, ὅτε οἱ πρόφρασσα παρέστης.",
"Κ291":"ὣς νῦν μοι ἐθέλουσα παρίσταο καί με φύλασσε.",
"Κ292":"σοὶ δ᾽ αὖ ἐγὼ ῥέξω βοῦν ἦνιν εὐρυμέτωπον",
"Κ293":"ἀδμήτην, ἣν οὔ πω ὑπὸ ζυγὸν ἤγαγεν ἀνήρ:",
"Κ294":"τήν τοι ἐγὼ ῥέξω χρυσὸν κέρασιν περιχεύας.",
"Κ295":"ὣς ἔφαν εὐχόμενοι, τῶν δ᾽ ἔκλυε Παλλὰς Ἀθήνη.",
"Κ296":"οἳ δ᾽ ἐπεὶ ἠρήσαντο Διὸς κούρῃ μεγάλοιο,",
"Κ297":"βάν ῥ᾽ ἴμεν ὥς τε λέοντε δύω διὰ νύκτα μέλαιναν",
"Κ298":"ἂμ φόνον, ἂν νέκυας, διά τ᾽ ἔντεα καὶ μέλαν αἷμα.",
"Κ299":"οὐδὲ μὲν οὐδὲ Τρῶας ἀγήνορας εἴασεν Ἕκτωρ",
"Κ300":"εὕδειν, ἀλλ᾽ ἄμυδις κικλήσκετο πάντας ἀρίστους,",
"Κ301":"ὅσσοι ἔσαν Τρώων ἡγήτορες ἠδὲ μέδοντες:",
"Κ302":"τοὺς ὅ γε συγκαλέσας πυκινὴν ἀρτύνετο βουλήν:",
"Κ303":"τίς κέν μοι τόδε ἔργον ὑποσχόμενος τελέσειε",
"Κ304":"δώρῳ ἔπι μεγάλῳ; μισθὸς δέ οἱ ἄρκιος ἔσται.",
"Κ305":"δώσω γὰρ δίφρόν τε δύω τ᾽ ἐριαύχενας ἵππους",
"Κ306":"οἵ κεν ἄριστοι ἔωσι θοῇς ἐπὶ νηυσὶν Ἀχαιῶν",
"Κ307":"ὅς τίς κε τλαίη, οἷ τ᾽ αὐτῷ κῦδος ἄροιτο,",
"Κ308":"νηῶν ὠκυπόρων σχεδὸν ἐλθέμεν, ἔκ τε πυθέσθαι",
"Κ309":"ἠέ φυλάσσονται νῆες θοαὶ ὡς τὸ πάρος περ,",
"Κ310":"ἦ ἤδη χείρεσσιν ὑφ᾽ ἡμετέρῃσι δαμέντες",
"Κ311":"φύξιν βουλεύουσι μετὰ σφίσιν, οὐδ᾽ ἐθέλουσι",
"Κ312":"νύκτα φυλασσέμεναι, καμάτῳ ἀδηκότες αἰνῷ.",
"Κ313":"ὣς ἔφαθ᾽, οἳ δ᾽ ἄρα πάντες ἀκὴν ἐγένοντο σιωπῇ.",
"Κ314":"ἦν δέ τις ἐν Τρώεσσι Δόλων Εὐμήδεος υἱὸς",
"Κ315":"κήρυκος θείοιο πολύχρυσος πολύχαλκος,",
"Κ316":"ὃς δή τοι εἶδος μὲν ἔην κακός, ἀλλὰ ποδώκης:",
"Κ317":"αὐτὰρ ὃ μοῦνος ἔην μετὰ πέντε κασιγνήτῃσιν.",
"Κ318":"ὅς ῥα τότε Τρωσίν τε καὶ Ἕκτορι μῦθον ἔειπεν:",
"Κ319":"Ἕκτορ ἔμ᾽ ὀτρύνει κραδίη καὶ θυμὸς ἀγήνωρ",
"Κ320":"νηῶν ὠκυπόρων σχεδὸν ἐλθέμεν ἔκ τε πυθέσθαι.",
"Κ321":"ἀλλ᾽ ἄγε μοι τὸ σκῆπτρον ἀνάσχεο, καί μοι ὄμοσσον",
"Κ322":"ἦ μὲν τοὺς ἵππους τε καὶ ἅρματα ποικίλα χαλκῷ",
"Κ323":"δωσέμεν, οἳ φορέουσιν ἀμύμονα Πηλεΐωνα,",
"Κ324":"σοὶ δ᾽ ἐγὼ οὐχ ἅλιος σκοπὸς ἔσσομαι οὐδ᾽ ἀπὸ δόξης:",
"Κ325":"τόφρα γὰρ ἐς στρατὸν εἶμι διαμπερὲς ὄφρ᾽ ἂν ἵκωμαι",
"Κ326":"νῆ᾽ Ἀγαμεμνονέην, ὅθι που μέλλουσιν ἄριστοι",
"Κ327":"βουλὰς βουλεύειν ἢ φευγέμεν ἠὲ μάχεσθαι.",
"Κ328":"ὣς φάθ᾽, ὃ δ᾽ ἐν χερσὶ σκῆπτρον λάβε καί οἱ ὄμοσσεν:",
"Κ329":"ἴστω νῦν Ζεὺς αὐτὸς ἐρίγδουπος πόσις Ἥρης",
"Κ330":"μὴ μὲν τοῖς ἵπποισιν ἀνὴρ ἐποχήσεται ἄλλος",
"Κ331":"Τρώων, ἀλλά σέ φημι διαμπερὲς ἀγλαϊεῖσθαι.",
"Κ332":"ὣς φάτο καί ῥ᾽ ἐπίορκον ἐπώμοσε, τὸν δ᾽ ὀρόθυνεν:",
"Κ333":"αὐτίκα δ᾽ ἀμφ᾽ ὤμοισιν ἐβάλλετο καμπύλα τόξα,",
"Κ334":"ἕσσατο δ᾽ ἔκτοσθεν ῥινὸν πολιοῖο λύκοιο,",
"Κ335":"κρατὶ δ᾽ ἐπὶ κτιδέην κυνέην, ἕλε δ᾽ ὀξὺν ἄκοντα,",
"Κ336":"βῆ δ᾽ ἰέναι προτὶ νῆας ἀπὸ στρατοῦ: οὐδ᾽ ἄρ᾽ ἔμελλεν",
"Κ337":"ἐλθὼν ἐκ νηῶν ἂψ Ἕκτορι μῦθον ἀποίσειν.",
"Κ338":"ἀλλ᾽ ὅτε δή ῥ᾽ ἵππων τε καὶ ἀνδρῶν κάλλιφ᾽ ὅμιλον,",
"Κ339":"βῆ ῥ᾽ ἀν᾽ ὁδὸν μεμαώς: τὸν δὲ φράσατο προσιόντα",
"Κ340":"διογενὴς Ὀδυσεύς, Διομήδεα δὲ προσέειπεν:",
"Κ341":"οὗτός τις Διόμηδες ἀπὸ στρατοῦ ἔρχεται ἀνήρ,",
"Κ342":"οὐκ οἶδ᾽ ἢ νήεσσιν ἐπίσκοπος ἡμετέρῃσιν,",
"Κ343":"ἦ τινα συλήσων νεκύων κατατεθνηώτων.",
"Κ344":"ἀλλ᾽ ἐῶμέν μιν πρῶτα παρεξελθεῖν πεδίοιο",
"Κ345":"τυτθόν: ἔπειτα δέ κ᾽ αὐτὸν ἐπαΐξαντες ἕλοιμεν",
"Κ346":"καρπαλίμως: εἰ δ᾽ ἄμμε παραφθαίησι πόδεσσιν,",
"Κ347":"αἰεί μιν ἐπὶ νῆας ἀπὸ στρατόφι προτιειλεῖν",
"Κ348":"ἔγχει ἐπαΐσσων, μή πως προτὶ ἄστυ ἀλύξῃ.",
"Κ349":"ὣς ἄρα φωνήσαντε παρὲξ ὁδοῦ ἐν νεκύεσσι",
"Κ350":"κλινθήτην: ὃ δ᾽ ἄρ᾽ ὦκα παρέδραμεν ἀφραδίῃσιν.",
"Κ351":"ἀλλ᾽ ὅτε δή ῥ᾽ ἀπέην ὅσσόν τ᾽ ἐπὶ οὖρα πέλονται",
"Κ352":"ἡμιόνων: αἱ γάρ τε βοῶν προφερέστεραί εἰσιν",
"Κ353":"ἑλκέμεναι νειοῖο βαθείης πηκτὸν ἄροτρον:",
"Κ354":"τὼ μὲν ἐπεδραμέτην, ὃ δ᾽ ἄρ᾽ ἔστη δοῦπον ἀκούσας.",
"Κ355":"ἔλπετο γὰρ κατὰ θυμὸν ἀποστρέψοντας ἑταίρους",
"Κ356":"ἐκ Τρώων ἰέναι πάλιν Ἕκτορος ὀτρύναντος.",
"Κ357":"ἀλλ᾽ ὅτε δή ῥ᾽ ἄπεσαν δουρηνεκὲς ἢ καὶ ἔλασσον,",
"Κ358":"γνῶ ῥ᾽ ἄνδρας δηΐους, λαιψηρὰ δὲ γούνατ᾽ ἐνώμα",
"Κ359":"φευγέμεναι: τοὶ δ᾽ αἶψα διώκειν ὁρμήθησαν.",
"Κ360":"ὡς δ᾽ ὅτε καρχαρόδοντε δύω κύνε εἰδότε θήρης",
"Κ361":"ἢ κεμάδ᾽ ἠὲ λαγωὸν ἐπείγετον ἐμμενὲς αἰεὶ",
"Κ362":"χῶρον ἀν᾽ ὑλήενθ᾽, ὃ δέ τε προθέῃσι μεμηκώς,",
"Κ363":"ὣς τὸν Τυδεΐδης ἠδ᾽ ὃ πτολίπορθος Ὀδυσσεὺς",
"Κ364":"λαοῦ ἀποτμήξαντε διώκετον ἐμμενὲς αἰεί.",
"Κ365":"ἀλλ᾽ ὅτε δὴ τάχ᾽ ἔμελλε μιγήσεσθαι φυλάκεσσι",
"Κ366":"φεύγων ἐς νῆας, τότε δὴ μένος ἔμβαλ᾽ Ἀθήνη",
"Κ367":"Τυδεΐδῃ, ἵνα μή τις Ἀχαιῶν χαλκοχιτώνων",
"Κ368":"φθαίη ἐπευξάμενος βαλέειν, ὃ δὲ δεύτερος ἔλθοι.",
"Κ369":"δουρὶ δ᾽ ἐπαΐσσων προσέφη κρατερὸς Διομήδης:",
"Κ370":"ἠὲ μέν᾽ ἠέ σε δουρὶ κιχήσομαι, οὐδέ σέ φημι",
"Κ371":"δηρὸν ἐμῆς ἀπὸ χειρὸς ἀλύξειν αἰπὺν ὄλεθρον.",
"Κ372":"ἦ ῥα καὶ ἔγχος ἀφῆκεν, ἑκὼν δ᾽ ἡμάρτανε φωτός:",
"Κ373":"δεξιτερὸν δ᾽ ὑπὲρ ὦμον ἐΰξου δουρὸς ἀκωκὴ",
"Κ374":"ἐν γαίῃ ἐπάγη: ὃ δ᾽ ἄρ᾽ ἔστη τάρβησέν τε",
"Κ375":"βαμβαίνων: ἄραβος δὲ διὰ στόμα γίγνετ᾽ ὀδόντων:",
"Κ376":"χλωρὸς ὑπαὶ δείους: τὼ δ᾽ ἀσθμαίνοντε κιχήτην,",
"Κ377":"χειρῶν δ᾽ ἁψάσθην: ὃ δὲ δακρύσας ἔπος ηὔδα:",
"Κ378":"ζωγρεῖτ᾽, αὐτὰρ ἐγὼν ἐμὲ λύσομαι: ἔστι γὰρ ἔνδον",
"Κ379":"χαλκός τε χρυσός τε πολύκμητός τε σίδηρος,",
"Κ380":"τῶν κ᾽ ὔμμιν χαρίσαιτο πατὴρ ἀπερείσι᾽ ἄποινα",
"Κ381":"εἴ κεν ἐμὲ ζωὸν πεπύθοιτ᾽ ἐπὶ νηυσὶν Ἀχαιῶν.",
"Κ382":"τὸν δ᾽ ἀπαμειβόμενος προσέφη πολύμητις Ὀδυσσεύς:",
"Κ383":"θάρσει, μηδέ τί τοι θάνατος καταθύμιος ἔστω.",
"Κ384":"ἀλλ᾽ ἄγε μοι τόδε εἰπὲ καὶ ἀτρεκέως κατάλεξον:",
"Κ385":"πῇ δὴ οὕτως ἐπὶ νῆας ἀπὸ στρατοῦ ἔρχεαι οἷος",
"Κ386":"νύκτα δι᾽ ὀρφναίην, ὅτε θ᾽ εὕδουσι βροτοὶ ἄλλοι;",
"Κ387":"ἤ τινα συλήσων νεκύων κατατεθνηώτων;",
"Κ388":"ἦ σ᾽ Ἕκτωρ προέηκε διασκοπιᾶσθαι ἕκαστα",
"Κ389":"νῆας ἔπι γλαφυράς; ἦ σ᾽ αὐτὸν θυμὸς ἀνῆκε;",
"Κ390":"τὸν δ᾽ ἠμείβετ᾽ ἔπειτα Δόλων, ὑπὸ δ᾽ ἔτρεμε γυῖα:",
"Κ391":"πολλῇσίν μ᾽ ἄτῃσι παρὲκ νόον ἤγαγεν Ἕκτωρ,",
"Κ392":"ὅς μοι Πηλεΐωνος ἀγαυοῦ μώνυχας ἵππους",
"Κ393":"δωσέμεναι κατένευσε καὶ ἅρματα ποικίλα χαλκῷ,",
"Κ394":"ἠνώγει δέ μ᾽ ἰόντα θοὴν διὰ νύκτα μέλαιναν",
"Κ395":"ἀνδρῶν δυσμενέων σχεδὸν ἐλθέμεν, ἔκ τε πυθέσθαι",
"Κ396":"ἠὲ φυλάσσονται νῆες θοαὶ ὡς τὸ πάρος περ,",
"Κ397":"ἦ ἤδη χείρεσσιν ὑφ᾽ ἡμετέρῃσι δαμέντες",
"Κ398":"φύξιν βουλεύουσι μετὰ σφίσιν, οὐδ᾽ ἐθέλουσι",
"Κ399":"νύκτα φυλασσέμεναι, καμάτῳ ἀδηκότες αἰνῷ.",
"Κ400":"τὸν δ᾽ ἐπιμειδήσας προσέφη πολύμητις Ὀδυσσεύς:",
"Κ401":"ἦ ῥά νύ τοι μεγάλων δώρων ἐπεμαίετο θυμὸς",
"Κ402":"ἵππων Αἰακίδαο δαΐφρονος: οἳ δ᾽ ἀλεγεινοὶ",
"Κ403":"ἀνδράσι γε θνητοῖσι δαμήμεναι ἠδ᾽ ὀχέεσθαι",
"Κ404":"ἄλλῳ γ᾽ ἢ Ἀχιλῆϊ, τὸν ἀθανάτη τέκε μήτηρ.",
"Κ405":"ἀλλ᾽ ἄγε μοι τόδε εἰπὲ καὶ ἀτρεκέως κατάλεξον:",
"Κ406":"ποῦ νῦν δεῦρο κιὼν λίπες Ἕκτορα ποιμένα λαῶν;",
"Κ407":"ποῦ δέ οἱ ἔντεα κεῖται ἀρήϊα, ποῦ δέ οἱ ἵπποι;",
"Κ408":"πῶς δαὶ τῶν ἄλλων Τρώων φυλακαί τε καὶ εὐναί;",
"Κ409":"ἅσσά τε μητιόωσι μετὰ σφίσιν, ἢ μεμάασιν",
"Κ410":"αὖθι μένειν παρὰ νηυσὶν ἀπόπροθεν, ἦε πόλιν δὲ",
"Κ411":"ἂψ ἀναχωρήσουσιν, ἐπεὶ δαμάσαντό γ᾽ Ἀχαιούς.",
"Κ412":"τὸν δ᾽ αὖτε προσέειπε Δόλων Εὐμήδεος υἱός:",
"Κ413":"τοὶ γὰρ ἐγώ τοι ταῦτα μάλ᾽ ἀτρεκέως καταλέξω.",
"Κ414":"Ἕκτωρ μὲν μετὰ τοῖσιν, ὅσοι βουληφόροι εἰσί,",
"Κ415":"βουλὰς βουλεύει θείου παρὰ σήματι Ἴλου",
"Κ416":"νόσφιν ἀπὸ φλοίσβου: φυλακὰς δ᾽ ἃς εἴρεαι ἥρως",
"Κ417":"οὔ τις κεκριμένη ῥύεται στρατὸν οὐδὲ φυλάσσει.",
"Κ418":"ὅσσαι μὲν Τρώων πυρὸς ἐσχάραι, οἷσιν ἀνάγκη",
"Κ419":"οἷ δ᾽ ἐγρηγόρθασι φυλασσέμεναί τε κέλονται",
"Κ420":"ἀλλήλοις: ἀτὰρ αὖτε πολύκλητοι ἐπίκουροι",
"Κ421":"εὕδουσι: Τρωσὶν γὰρ ἐπιτραπέουσι φυλάσσειν:",
"Κ422":"οὐ γάρ σφιν παῖδες σχεδὸν εἵαται οὐδὲ γυναῖκες.",
"Κ423":"τὸν δ᾽ ἀπαμειβόμενος προσέφη πολύμητις Ὀδυσσεύς:",
"Κ424":"πῶς γὰρ νῦν Τρώεσσι μεμιγμένοι ἱπποδάμοισιν",
"Κ425":"εὕδουσ᾽ ἦ ἀπάνευθε; δίειπέ μοι ὄφρα δαείω.",
"Κ426":"τὸν δ᾽ ἠμείβετ᾽ ἔπειτα Δόλων Εὐμήδεος υἱός:",
"Κ427":"τοὶ γὰρ ἐγὼ καὶ ταῦτα μάλ᾽ ἀτρεκέως καταλέξω.",
"Κ428":"πρὸς μὲν ἁλὸς Κᾶρες καὶ Παίονες ἀγκυλότοξοι",
"Κ429":"καὶ Λέλεγες καὶ Καύκωνες δῖοί τε Πελασγοί,",
"Κ430":"πρὸς Θύμβρης δ᾽ ἔλαχον Λύκιοι Μυσοί τ᾽ ἀγέρωχοι",
"Κ431":"καὶ Φρύγες ἱππόμαχοι καὶ Μῄονες ἱπποκορυσταί.",
"Κ432":"ἀλλὰ τί ἢ ἐμὲ ταῦτα διεξερέεσθε ἕκαστα;",
"Κ433":"εἰ γὰρ δὴ μέματον Τρώων καταδῦναι ὅμιλον",
"Κ434":"Θρήϊκες οἷδ᾽ ἀπάνευθε νεήλυδες ἔσχατοι ἄλλων:",
"Κ435":"ἐν δέ σφιν Ῥῆσος βασιλεὺς πάϊς Ἠϊονῆος.",
"Κ436":"τοῦ δὴ καλλίστους ἵππους ἴδον ἠδὲ μεγίστους:",
"Κ437":"λευκότεροι χιόνος, θείειν δ᾽ ἀνέμοισιν ὁμοῖοι:",
"Κ438":"ἅρμα δέ οἱ χρυσῷ τε καὶ ἀργύρῳ εὖ ἤσκηται:",
"Κ439":"τεύχεα δὲ χρύσεια πελώρια θαῦμα ἰδέσθαι",
"Κ440":"ἤλυθ᾽ ἔχων: τὰ μὲν οὔ τι καταθνητοῖσιν ἔοικεν",
"Κ441":"ἄνδρεσσιν φορέειν, ἀλλ᾽ ἀθανάτοισι θεοῖσιν.",
"Κ442":"ἀλλ᾽ ἐμὲ μὲν νῦν νηυσὶ πελάσσετον ὠκυπόροισιν,",
"Κ443":"ἠέ με δήσαντες λίπετ᾽ αὐτόθι νηλέϊ δεσμῷ,",
"Κ444":"ὄφρά κεν ἔλθητον καὶ πειρηθῆτον ἐμεῖο",
"Κ445":"ἠὲ κατ᾽ αἶσαν ἔειπον ἐν ὑμῖν, ἦε καὶ οὐκί.",
"Κ446":"τὸν δ᾽ ἄρ᾽ ὑπόδρα ἰδὼν προσέφη κρατερὸς Διομήδης:",
"Κ447":"μὴ δή μοι φύξίν γε Δόλων ἐμβάλλεο θυμῷ:",
"Κ448":"ἐσθλά περ ἀγγείλας, ἐπεὶ ἵκεο χεῖρας ἐς ἁμάς.",
"Κ449":"εἰ μὲν γάρ κέ σε νῦν ἀπολύσομεν ἠὲ μεθῶμεν,",
"Κ450":"ἦ τε καὶ ὕστερον εἶσθα θοὰς ἐπὶ νῆας Ἀχαιῶν",
"Κ451":"ἠὲ διοπτεύσων ἢ ἐναντίβιον πολεμίξων:",
"Κ452":"εἰ δέ κ᾽ ἐμῇς ὑπὸ χερσὶ δαμεὶς ἀπὸ θυμὸν ὀλέσσῃς,",
"Κ453":"οὐκέτ᾽ ἔπειτα σὺ πῆμά ποτ᾽ ἔσσεαι Ἀργείοισιν.",
"Κ454":"ἦ, καὶ ὃ μέν μιν ἔμελλε γενείου χειρὶ παχείῃ",
"Κ455":"ἁψάμενος λίσσεσθαι, ὃ δ᾽ αὐχένα μέσσον ἔλασσε",
"Κ456":"φασγάνῳ ἀΐξας, ἀπὸ δ᾽ ἄμφω κέρσε τένοντε:",
"Κ457":"φθεγγομένου δ᾽ ἄρα τοῦ γε κάρη κονίῃσιν ἐμίχθη.",
"Κ458":"τοῦ δ᾽ ἀπὸ μὲν κτιδέην κυνέην κεφαλῆφιν ἕλοντο",
"Κ459":"καὶ λυκέην καὶ τόξα παλίντονα καὶ δόρυ μακρόν:",
"Κ460":"καὶ τά γ᾽ Ἀθηναίῃ ληΐτιδι δῖος Ὀδυσσεὺς",
"Κ461":"ὑψόσ᾽ ἀνέσχεθε χειρὶ καὶ εὐχόμενος ἔπος ηὔδα:",
"Κ462":"χαῖρε θεὰ τοῖσδεσσι: σὲ γὰρ πρώτην ἐν Ὀλύμπῳ",
"Κ463":"πάντων ἀθανάτων ἐπιδωσόμεθ᾽: ἀλλὰ καὶ αὖτις",
"Κ464":"πέμψον ἐπὶ Θρῃκῶν ἀνδρῶν ἵππους τε καὶ εὐνάς.",
"Κ465":"ὣς ἄρ᾽ ἐφώνησεν, καὶ ἀπὸ ἕθεν ὑψόσ᾽ ἀείρας",
"Κ466":"θῆκεν ἀνὰ μυρίκην: δέελον δ᾽ ἐπὶ σῆμά τ᾽ ἔθηκε",
"Κ467":"συμμάρψας δόνακας μυρίκης τ᾽ ἐριθηλέας ὄζους,",
"Κ468":"μὴ λάθοι αὖτις ἰόντε θοὴν διὰ νύκτα μέλαιναν.",
"Κ469":"τὼ δὲ βάτην προτέρω διά τ᾽ ἔντεα καὶ μέλαν αἷμα,",
"Κ470":"αἶψα δ᾽ ἐπὶ Θρῃκῶν ἀνδρῶν τέλος ἷξον ἰόντες.",
"Κ471":"οἳ δ᾽ εὗδον καμάτῳ ἀδηκότες, ἔντεα δέ σφιν",
"Κ472":"καλὰ παρ᾽ αὐτοῖσι χθονὶ κέκλιτο εὖ κατὰ κόσμον",
"Κ473":"τριστοιχί: παρὰ δέ σφιν ἑκάστῳ δίζυγες ἵπποι.",
"Κ474":"Ῥῆσος δ᾽ ἐν μέσῳ εὗδε, παρ᾽ αὐτῷ δ᾽ ὠκέες ἵπποι",
"Κ475":"ἐξ ἐπιδιφριάδος πυμάτης ἱμᾶσι δέδεντο.",
"Κ476":"τὸν δ᾽ Ὀδυσεὺς προπάροιθεν ἰδὼν Διομήδεϊ δεῖξεν:",
"Κ477":"οὗτός τοι Διόμηδες ἀνήρ, οὗτοι δέ τοι ἵπποι,",
"Κ478":"οὓς νῶϊν πίφαυσκε Δόλων ὃν ἐπέφνομεν ἡμεῖς.",
"Κ479":"ἀλλ᾽ ἄγε δὴ πρόφερε κρατερὸν μένος: οὐδέ τί σε χρὴ",
"Κ480":"ἑστάμεναι μέλεον σὺν τεύχεσιν, ἀλλὰ λύ᾽ ἵππους:",
"Κ481":"ἠὲ σύ γ᾽ ἄνδρας ἔναιρε, μελήσουσιν δ᾽ ἐμοὶ ἵπποι.",
"Κ482":"ὣς φάτο, τῷ δ᾽ ἔμπνευσε μένος γλαυκῶπις Ἀθήνη,",
"Κ483":"κτεῖνε δ᾽ ἐπιστροφάδην: τῶν δὲ στόνος ὄρνυτ᾽ ἀεικὴς",
"Κ484":"ἄορι θεινομένων, ἐρυθαίνετο δ᾽ αἵματι γαῖα.",
"Κ485":"ὡς δὲ λέων μήλοισιν ἀσημάντοισιν ἐπελθὼν",
"Κ486":"αἴγεσιν ἢ ὀΐεσσι κακὰ φρονέων ἐνορούσῃ,",
"Κ487":"ὣς μὲν Θρήϊκας ἄνδρας ἐπῴχετο Τυδέος υἱὸς",
"Κ488":"ὄφρα δυώδεκ᾽ ἔπεφνεν: ἀτὰρ πολύμητις Ὀδυσσεὺς",
"Κ489":"ὅν τινα Τυδεΐδης ἄορι πλήξειε παραστὰς",
"Κ490":"τὸν δ᾽ Ὀδυσεὺς μετόπισθε λαβὼν ποδὸς ἐξερύσασκε,",
"Κ491":"τὰ φρονέων κατὰ θυμὸν ὅπως καλλίτριχες ἵπποι",
"Κ492":"ῥεῖα διέλθοιεν μηδὲ τρομεοίατο θυμῷ",
"Κ493":"νεκροῖς ἀμβαίνοντες: ἀήθεσσον γὰρ ἔτ᾽ αὐτῶν.",
"Κ494":"ἀλλ᾽ ὅτε δὴ βασιλῆα κιχήσατο Τυδέος υἱός,",
"Κ495":"τὸν τρισκαιδέκατον μελιηδέα θυμὸν ἀπηύρα",
"Κ496":"ἀσθμαίνοντα: κακὸν γὰρ ὄναρ κεφαλῆφιν ἐπέστη",
"Κ497":"τὴν νύκτ᾽ Οἰνεΐδαο πάϊς διὰ μῆτιν Ἀθήνης.",
"Κ498":"τόφρα δ᾽ ἄρ᾽ ὃ τλήμων Ὀδυσεὺς λύε μώνυχας ἵππους,",
"Κ499":"σὺν δ᾽ ἤειρεν ἱμᾶσι καὶ ἐξήλαυνεν ὁμίλου",
"Κ500":"τόξῳ ἐπιπλήσσων, ἐπεὶ οὐ μάστιγα φαεινὴν",
"Κ501":"ποικίλου ἐκ δίφροιο νοήσατο χερσὶν ἑλέσθαι:",
"Κ502":"ῥοίζησεν δ᾽ ἄρα πιφαύσκων Διομήδεϊ δίῳ.",
"Κ503":"αὐτὰρ ὃ μερμήριζε μένων ὅ τι κύντατον ἕρδοι,",
"Κ504":"ἢ ὅ γε δίφρον ἑλών, ὅθι ποικίλα τεύχε᾽ ἔκειτο,",
"Κ505":"ῥυμοῦ ἐξερύοι ἢ ἐκφέροι ὑψόσ᾽ ἀείρας,",
"Κ506":"ἦ ἔτι τῶν πλεόνων Θρῃκῶν ἀπὸ θυμὸν ἕλοιτο.",
"Κ507":"εἷος ὃ ταῦθ᾽ ὥρμαινε κατὰ φρένα, τόφρα δ᾽ Ἀθήνη",
"Κ508":"ἐγγύθεν ἱσταμένη προσέφη Διομήδεα δῖον:",
"Κ509":"νόστου δὴ μνῆσαι μεγαθύμου Τυδέος υἱὲ",
"Κ510":"νῆας ἔπι γλαφυράς, μὴ καὶ πεφοβημένος ἔλθῃς,",
"Κ511":"μή πού τις καὶ Τρῶας ἐγείρῃσιν θεὸς ἄλλος.",
"Κ512":"ὣς φάθ᾽, ὃ δὲ ξυνέηκε θεᾶς ὄπα φωνησάσης,",
"Κ513":"καρπαλίμως δ᾽ ἵππων ἐπεβήσετο: κόψε δ᾽ Ὀδυσσεὺς",
"Κ514":"τόξῳ: τοὶ δ᾽ ἐπέτοντο θοὰς ἐπὶ νῆας Ἀχαιῶν.",
"Κ515":"οὐδ᾽ ἀλαοσκοπιὴν εἶχ᾽ ἀργυρότοξος Ἀπόλλων",
"Κ516":"ὡς ἴδ᾽ Ἀθηναίην μετὰ Τυδέος υἱὸν ἕπουσαν:",
"Κ517":"τῇ κοτέων Τρώων κατεδύσετο πουλὺν ὅμιλον,",
"Κ518":"ὦρσεν δὲ Θρῃκῶν βουληφόρον Ἱπποκόωντα",
"Κ519":"Ῥήσου ἀνεψιὸν ἐσθλόν: ὃ δ᾽ ἐξ ὕπνου ἀνορούσας",
"Κ520":"ὡς ἴδε χῶρον ἐρῆμον, ὅθ᾽ ἕστασαν ὠκέες ἵπποι,",
"Κ521":"ἄνδράς τ᾽ ἀσπαίροντας ἐν ἀργαλέῃσι φονῇσιν,",
"Κ522":"ᾤμωξέν τ᾽ ἄρ᾽ ἔπειτα φίλον τ᾽ ὀνόμηνεν ἑταῖρον.",
"Κ523":"Τρώων δὲ κλαγγή τε καὶ ἄσπετος ὦρτο κυδοιμὸς",
"Κ524":"θυνόντων ἄμυδις: θηεῦντο δὲ μέρμερα ἔργα",
"Κ525":"ὅσσ᾽ ἄνδρες ῥέξαντες ἔβαν κοίλας ἐπὶ νῆας.",
"Κ526":"οἳ δ᾽ ὅτε δή ῥ᾽ ἵκανον ὅθι σκοπὸν Ἕκτορος ἔκταν,",
"Κ527":"ἔνθ᾽ Ὀδυσεὺς μὲν ἔρυξε Διῒ φίλος ὠκέας ἵππους,",
"Κ528":"Τυδεΐδης δὲ χαμᾶζε θορὼν ἔναρα βροτόεντα",
"Κ529":"ἐν χείρεσσ᾽ Ὀδυσῆϊ τίθει, ἐπεβήσετο δ᾽ ἵππων:",
"Κ530":"μάστιξεν δ᾽ ἵππους, τὼ δ᾽ οὐκ ἀέκοντε πετέσθην",
"Κ531":"νῆας ἔπι γλαφυράς: τῇ γὰρ φίλον ἔπλετο θυμῷ.",
"Κ532":"Νέστωρ δὲ πρῶτος κτύπον ἄϊε φώνησέν τε:",
"Κ533":"ὦ φίλοι Ἀργείων ἡγήτορες ἠδὲ μέδοντες",
"Κ534":"ψεύσομαι, ἦ ἔτυμον ἐρέω; κέλεται δέ με θυμός.",
"Κ535":"ἵππων μ᾽ ὠκυπόδων ἀμφὶ κτύπος οὔατα βάλλει.",
"Κ536":"αἲ γὰρ δὴ Ὀδυσεύς τε καὶ ὃ κρατερὸς Διομήδης",
"Κ537":"ὧδ᾽ ἄφαρ ἐκ Τρώων ἐλασαίατο μώνυχας ἵππους:",
"Κ538":"ἀλλ᾽ αἰνῶς δείδοικα κατὰ φρένα μή τι πάθωσιν",
"Κ539":"Ἀργείων οἳ ἄριστοι ὑπὸ Τρώων ὀρυμαγδοῦ.",
"Κ540":"οὔ πω πᾶν εἴρητο ἔπος ὅτ᾽ ἄρ᾽ ἤλυθον αὐτοί.",
"Κ541":"καί ῥ᾽ οἳ μὲν κατέβησαν ἐπὶ χθόνα, τοὶ δὲ χαρέντες",
"Κ542":"δεξιῇ ἠσπάζοντο ἔπεσσί τε μειλιχίοισι:",
"Κ543":"πρῶτος δ᾽ ἐξερέεινε Γερήνιος ἱππότα Νέστωρ:",
"Κ544":"εἴπ᾽ ἄγε μ᾽ ὦ πολύαιν᾽ Ὀδυσεῦ μέγα κῦδος Ἀχαιῶν",
"Κ545":"ὅππως τοῦσδ᾽ ἵππους λάβετον καταδύντες ὅμιλον",
"Κ546":"Τρώων, ἦ τίς σφωε πόρεν θεὸς ἀντιβολήσας.",
"Κ547":"αἰνῶς ἀκτίνεσσιν ἐοικότες ἠελίοιο.",
"Κ548":"αἰεὶ μὲν Τρώεσσ᾽ ἐπιμίσγομαι, οὐδέ τί φημι",
"Κ549":"μιμνάζειν παρὰ νηυσὶ γέρων περ ἐὼν πολεμιστής:",
"Κ550":"ἀλλ᾽ οὔ πω τοίους ἵππους ἴδον οὐδὲ νόησα.",
"Κ551":"ἀλλά τιν᾽ ὔμμ᾽ ὀΐω δόμεναι θεὸν ἀντιάσαντα:",
"Κ552":"ἀμφοτέρω γὰρ σφῶϊ φιλεῖ νεφεληγερέτα Ζεὺς",
"Κ553":"κούρη τ᾽ αἰγιόχοιο Διὸς γλαυκῶπις Ἀθήνη.",
"Κ554":"τὸν δ᾽ ἀπαμειβόμενος προσέφη πολύμητις Ὀδυσσεύς:",
"Κ555":"ὦ Νέστορ Νηληϊάδη μέγα κῦδος Ἀχαιῶν",
"Κ556":"ῥεῖα θεός γ᾽ ἐθέλων καὶ ἀμείνονας ἠέ περ οἵδε",
"Κ557":"ἵππους δωρήσαιτ᾽, ἐπεὶ ἢ πολὺ φέρτεροί εἰσιν.",
"Κ558":"ἵπποι δ᾽ οἵδε γεραιὲ νεήλυδες οὓς ἐρεείνεις",
"Κ559":"Θρηΐκιοι: τὸν δέ σφιν ἄνακτ᾽ ἀγαθὸς Διομήδης",
"Κ560":"ἔκτανε, πὰρ δ᾽ ἑτάρους δυοκαίδεκα πάντας ἀρίστους.",
"Κ561":"τὸν τρισκαιδέκατον σκοπὸν εἵλομεν ἐγγύθι νηῶν,",
"Κ562":"τόν ῥα διοπτῆρα στρατοῦ ἔμμεναι ἡμετέροιο",
"Κ563":"Ἕκτωρ τε προέηκε καὶ ἄλλοι Τρῶες ἀγαυοί.",
"Κ564":"ὣς εἰπὼν τάφροιο διήλασε μώνυχας ἵππους",
"Κ565":"καγχαλόων: ἅμα δ᾽ ἄλλοι ἴσαν χαίροντες Ἀχαιοί.",
"Κ566":"οἳ δ᾽ ὅτε Τυδεΐδεω κλισίην εὔτυκτον ἵκοντο,",
"Κ567":"ἵππους μὲν κατέδησαν ἐϋτμήτοισιν ἱμᾶσι",
"Κ568":"φάτνῃ ἐφ᾽ ἱππείῃ, ὅθι περ Διομήδεος ἵπποι",
"Κ569":"ἕστασαν ὠκύποδες μελιηδέα πυρὸν ἔδοντες:",
"Κ570":"νηῒ δ᾽ ἐνὶ πρυμνῇ ἔναρα βροτόεντα Δόλωνος",
"Κ571":"θῆκ᾽ Ὀδυσεύς, ὄφρ᾽ ἱρὸν ἑτοιμασσαίατ᾽ Ἀθήνῃ.",
"Κ572":"αὐτοὶ δ᾽ ἱδρῶ πολλὸν ἀπενίζοντο θαλάσσῃ",
"Κ573":"ἐσβάντες κνήμας τε ἰδὲ λόφον ἀμφί τε μηρούς.",
"Κ574":"αὐτὰρ ἐπεί σφιν κῦμα θαλάσσης ἱδρῶ πολλὸν",
"Κ575":"νίψεν ἀπὸ χρωτὸς καὶ ἀνέψυχθεν φίλον ἦτορ,",
"Κ576":"ἔς ῥ᾽ ἀσαμίνθους βάντες ἐϋξέστας λούσαντο.",
"Κ577":"τὼ δὲ λοεσσαμένω καὶ ἀλειψαμένω λίπ᾽ ἐλαίῳ",
"Κ578":"δείπνῳ ἐφιζανέτην, ἀπὸ δὲ κρητῆρος Ἀθήνῃ",
"Κ579":"πλείου ἀφυσσόμενοι λεῖβον μελιηδέα οἶνον.",
<h4 class="C2">Book 11</h4>"Λ1":"ἠὼς δ᾽ ἐκ λεχέων παρ᾽ ἀγαυοῦ Τιθωνοῖο",
"Λ2":"ὄρνυθ᾽, ἵν᾽ ἀθανάτοισι φόως φέροι ἠδὲ βροτοῖσι:",
"Λ3":"Ζεὺς δ᾽ Ἔριδα προΐαλλε θοὰς ἐπὶ νῆας Ἀχαιῶν",
"Λ4":"ἀργαλέην, πολέμοιο τέρας μετὰ χερσὶν ἔχουσαν.",
"Λ5":"στῆ δ᾽ ἐπ᾽ Ὀδυσσῆος μεγακήτεϊ νηῒ μελαίνῃ,",
"Λ6":"ἥ ῥ᾽ ἐν μεσσάτῳ ἔσκε γεγωνέμεν ἀμφοτέρωσε,",
"Λ7":"ἠμὲν ἐπ᾽ Αἴαντος κλισίας Τελαμωνιάδαο",
"Λ8":"ἠδ᾽ ἐπ᾽ Ἀχιλλῆος, τοί ῥ᾽ ἔσχατα νῆας ἐΐσας",
"Λ9":"εἴρυσαν ἠνορέῃ πίσυνοι καὶ κάρτεϊ χειρῶν",
"Λ10":"ἔνθα στᾶσ᾽ ἤϋσε θεὰ μέγα τε δεινόν τε",
"Λ11":"ὄρθι᾽, Ἀχαιοῖσιν δὲ μέγα σθένος ἔμβαλ᾽ ἑκάστῳ",
"Λ12":"καρδίῃ ἄληκτον πολεμίζειν ἠδὲ μάχεσθαι.",
"Λ13":"τοῖσι δ᾽ ἄφαρ πόλεμος γλυκίων γένετ᾽ ἠὲ νέεσθαι",
"Λ14":"ἐν νηυσὶ γλαφυρῇσι φίλην ἐς πατρίδα γαῖαν.",
"Λ15":"Ἀτρεΐδης δ᾽ ἐβόησεν ἰδὲ ζώννυσθαι ἄνωγεν",
"Λ16":"Ἀργείους: ἐν δ᾽ αὐτὸς ἐδύσετο νώροπα χαλκόν.",
"Λ17":"κνημῖδας μὲν πρῶτα περὶ κνήμῃσιν ἔθηκε",
"Λ18":"καλὰς ἀργυρέοισιν ἐπισφυρίοις ἀραρυίας:",
"Λ19":"δεύτερον αὖ θώρηκα περὶ στήθεσσιν ἔδυνε,",
"Λ20":"τόν ποτέ οἱ Κινύρης δῶκε ξεινήϊον εἶναι.",
"Λ21":"πεύθετο γὰρ Κύπρον δὲ μέγα κλέος οὕνεκ᾽ Ἀχαιοὶ",
"Λ22":"ἐς Τροίην νήεσσιν ἀναπλεύσεσθαι ἔμελλον:",
"Λ23":"τοὔνεκά οἱ τὸν δῶκε χαριζόμενος βασιλῆϊ.",
"Λ24":"τοῦ δ᾽ ἤτοι δέκα οἶμοι ἔσαν μέλανος κυάνοιο,",
"Λ25":"δώδεκα δὲ χρυσοῖο καὶ εἴκοσι κασσιτέροιο:",
"Λ26":"κυάνεοι δὲ δράκοντες ὀρωρέχατο προτὶ δειρὴν",
"Λ27":"τρεῖς ἑκάτερθ᾽ ἴρισσιν ἐοικότες, ἅς τε Κρονίων",
"Λ28":"ἐν νέφεϊ στήριξε, τέρας μερόπων ἀνθρώπων.",
"Λ29":"ἀμφὶ δ᾽ ἄρ᾽ ὤμοισιν βάλετο ξίφος: ἐν δέ οἱ ἧλοι",
"Λ30":"χρύσειοι πάμφαινον, ἀτὰρ περὶ κουλεὸν ἦεν",
"Λ31":"ἀργύρεον χρυσέοισιν ἀορτήρεσσιν ἀρηρός.",
"Λ32":"ἂν δ᾽ ἕλετ᾽ ἀμφιβρότην πολυδαίδαλον ἀσπίδα θοῦριν",
"Λ33":"καλήν, ἣν πέρι μὲν κύκλοι δέκα χάλκεοι ἦσαν,",
"Λ34":"ἐν δέ οἱ ὀμφαλοὶ ἦσαν ἐείκοσι κασσιτέροιο",
"Λ35":"λευκοί, ἐν δὲ μέσοισιν ἔην μέλανος κυάνοιο.",
"Λ36":"τῇ δ᾽ ἐπὶ μὲν Γοργὼ βλοσυρῶπις ἐστεφάνωτο",
"Λ37":"δεινὸν δερκομένη, περὶ δὲ Δεῖμός τε Φόβος τε.",
"Λ38":"τῆς δ᾽ ἐξ ἀργύρεος τελαμὼν ἦν: αὐτὰρ ἐπ᾽ αὐτοῦ",
"Λ39":"κυάνεος ἐλέλικτο δράκων, κεφαλαὶ δέ οἱ ἦσαν",
"Λ40":"τρεῖς ἀμφιστρεφέες ἑνὸς αὐχένος ἐκπεφυυῖαι.",
"Λ41":"κρατὶ δ᾽ ἐπ᾽ ἀμφίφαλον κυνέην θέτο τετραφάληρον",
"Λ42":"ἵππουριν: δεινὸν δὲ λόφος καθύπερθεν ἔνευεν.",
"Λ43":"εἵλετο δ᾽ ἄλκιμα δοῦρε δύω κεκορυθμένα χαλκῷ",
"Λ44":"ὀξέα: τῆλε δὲ χαλκὸς ἀπ᾽ αὐτόφιν οὐρανὸν εἴσω",
"Λ45":"λάμπ᾽: ἐπὶ δ᾽ ἐγδούπησαν Ἀθηναίη τε καὶ Ἥρη",
"Λ46":"τιμῶσαι βασιλῆα πολυχρύσοιο Μυκήνης.",
"Λ47":"ἡνιόχῳ μὲν ἔπειτα ἑῷ ἐπέτελλεν ἕκαστος",
"Λ48":"ἵππους εὖ κατὰ κόσμον ἐρυκέμεν αὖθ᾽ ἐπὶ τάφρῳ,",
"Λ49":"αὐτοὶ δὲ πρυλέες σὺν τεύχεσι θωρηχθέντες",
"Λ50":"ῥώοντ᾽: ἄσβεστος δὲ βοὴ γένετ᾽ ἠῶθι πρό.",
"Λ51":"φθὰν δὲ μέγ᾽ ἱππήων ἐπὶ τάφρῳ κοσμηθέντες,",
"Λ52":"ἱππῆες δ᾽ ὀλίγον μετεκίαθον: ἐν δὲ κυδοιμὸν",
"Λ53":"ὦρσε κακὸν Κρονίδης, κατὰ δ᾽ ὑψόθεν ἧκεν ἐέρσας",
"Λ54":"αἵματι μυδαλέας ἐξ αἰθέρος, οὕνεκ᾽ ἔμελλε",
"Λ55":"πολλὰς ἰφθίμους κεφαλὰς Ἄϊδι προϊάψειν.",
"Λ56":"Τρῶες δ᾽ αὖθ᾽ ἑτέρωθεν ἐπὶ θρωσμῷ πεδίοιο",
"Λ57":"Ἕκτορά τ᾽ ἀμφὶ μέγαν καὶ ἀμύμονα Πουλυδάμαντα",
"Λ58":"Αἰνείαν θ᾽, ὃς Τρωσὶ θεὸς ὣς τίετο δήμῳ,",
"Λ59":"τρεῖς τ᾽ Ἀντηνορίδας Πόλυβον καὶ Ἀγήνορα δῖον",
"Λ60":"ἠΐθεόν τ᾽ Ἀκάμαντ᾽ ἐπιείκελον ἀθανάτοισιν.",
"Λ61":"Ἕκτωρ δ᾽ ἐν πρώτοισι φέρ᾽ ἀσπίδα πάντοσ᾽ ἐΐσην,",
"Λ62":"οἷος δ᾽ ἐκ νεφέων ἀναφαίνεται οὔλιος ἀστὴρ",
"Λ63":"παμφαίνων, τοτὲ δ᾽ αὖτις ἔδυ νέφεα σκιόεντα,",
"Λ64":"ὣς Ἕκτωρ ὁτὲ μέν τε μετὰ πρώτοισι φάνεσκεν,",
"Λ65":"ἄλλοτε δ᾽ ἐν πυμάτοισι κελεύων: πᾶς δ᾽ ἄρα χαλκῷ",
"Λ66":"λάμφ᾽ ὥς τε στεροπὴ πατρὸς Διὸς αἰγιόχοιο.",
"Λ67":"οἳ δ᾽, ὥς τ᾽ ἀμητῆρες ἐναντίοι ἀλλήλοισιν",
"Λ68":"ὄγμον ἐλαύνωσιν ἀνδρὸς μάκαρος κατ᾽ ἄρουραν",
"Λ69":"πυρῶν ἢ κριθῶν: τὰ δὲ δράγματα ταρφέα πίπτει:",
"Λ70":"ὣς Τρῶες καὶ Ἀχαιοὶ ἐπ᾽ ἀλλήλοισι θορόντες",
"Λ71":"δῄουν, οὐδ᾽ ἕτεροι μνώοντ᾽ ὀλοοῖο φόβοιο.",
"Λ72":"ἴσας δ᾽ ὑσμίνη κεφαλὰς ἔχεν, οἳ δὲ λύκοι ὣς",
"Λ73":"θῦνον: Ἔρις δ᾽ ἄρ᾽ ἔχαιρε πολύστονος εἰσορόωσα:",
"Λ74":"οἴη γάρ ῥα θεῶν παρετύγχανε μαρναμένοισιν,",
"Λ75":"οἳ δ᾽ ἄλλοι οὔ σφιν πάρεσαν θεοί, ἀλλὰ ἕκηλοι",
"Λ76":"σφοῖσιν ἐνὶ μεγάροισι καθήατο, ἧχι ἑκάστῳ",
"Λ77":"δώματα καλὰ τέτυκτο κατὰ πτύχας Οὐλύμποιο.",
"Λ78":"πάντες δ᾽ ᾐτιόωντο κελαινεφέα Κρονίωνα",
"Λ79":"οὕνεκ᾽ ἄρα Τρώεσσιν ἐβούλετο κῦδος ὀρέξαι.",
"Λ80":"τῶν μὲν ἄρ᾽ οὐκ ἀλέγιζε πατήρ: ὃ δὲ νόσφι λιασθεὶς",
"Λ81":"τῶν ἄλλων ἀπάνευθε καθέζετο κύδεϊ γαίων",
"Λ82":"εἰσορόων Τρώων τε πόλιν καὶ νῆας Ἀχαιῶν",
"Λ83":"χαλκοῦ τε στεροπήν, ὀλλύντάς τ᾽ ὀλλυμένους τε.",
"Λ84":"ὄφρα μὲν ἠὼς ἦν καὶ ἀέξετο ἱερὸν ἦμαρ,",
"Λ85":"τόφρα μάλ᾽ ἀμφοτέρων βέλε᾽ ἥπτετο, πῖπτε δὲ λαός:",
"Λ86":"ἦμος δὲ δρυτόμος περ ἀνὴρ ὁπλίσσατο δεῖπνον",
"Λ87":"οὔρεος ἐν βήσσῃσιν, ἐπεί τ᾽ ἐκορέσσατο χεῖρας",
"Λ88":"τάμνων δένδρεα μακρά, ἅδος τέ μιν ἵκετο θυμόν,",
"Λ89":"σίτου τε γλυκεροῖο περὶ φρένας ἵμερος αἱρεῖ,",
"Λ90":"τῆμος σφῇ ἀρετῇ Δαναοὶ ῥήξαντο φάλαγγας",
"Λ91":"κεκλόμενοι ἑτάροισι κατὰ στίχας: ἐν δ᾽ Ἀγαμέμνων",
"Λ92":"πρῶτος ὄρουσ᾽, ἕλε δ᾽ ἄνδρα Βιάνορα ποιμένα λαῶν",
"Λ93":"αὐτόν, ἔπειτα δ᾽ ἑταῖρον Ὀϊλῆα πλήξιππον.",
"Λ94":"ἤτοι ὅ γ᾽ ἐξ ἵππων κατεπάλμενος ἀντίος ἔστη:",
"Λ95":"τὸν δ᾽ ἰθὺς μεμαῶτα μετώπιον ὀξέϊ δουρὶ",
"Λ96":"νύξ᾽, οὐδὲ στεφάνη δόρυ οἱ σχέθε χαλκοβάρεια,",
"Λ97":"ἀλλὰ δι᾽ αὐτῆς ἦλθε καὶ ὀστέου, ἐγκέφαλος δὲ",
"Λ98":"ἔνδον ἅπας πεπάλακτο: δάμασσε δέ μιν μεμαῶτα.",
"Λ99":"καὶ τοὺς μὲν λίπεν αὖθι ἄναξ ἀνδρῶν Ἀγαμέμνων",
"Λ100":"στήθεσι παμφαίνοντας, ἐπεὶ περίδυσε χιτῶνας:",
"Λ101":"αὐτὰρ ὃ βῆ Ἶσόν τε καὶ Ἄντιφον ἐξεναρίξων",
"Λ102":"υἷε δύω Πριάμοιο νόθον καὶ γνήσιον ἄμφω",
"Λ103":"εἰν ἑνὶ δίφρῳ ἐόντας: ὃ μὲν νόθος ἡνιόχευεν,",
"Λ104":"Ἄντιφος αὖ παρέβασκε περικλυτός: ὥ ποτ᾽ Ἀχιλλεὺς",
"Λ105":"Ἴδης ἐν κνημοῖσι δίδη μόσχοισι λύγοισι,",
"Λ106":"ποιμαίνοντ᾽ ἐπ᾽ ὄεσσι λαβών, καὶ ἔλυσεν ἀποίνων.",
"Λ107":"δὴ τότε γ᾽ Ἀτρεΐδης εὐρὺ κρείων Ἀγαμέμνων",
"Λ108":"τὸν μὲν ὑπὲρ μαζοῖο κατὰ στῆθος βάλε δουρί,",
"Λ109":"Ἄντιφον αὖ παρὰ οὖς ἔλασε ξίφει, ἐκ δ᾽ ἔβαλ᾽ ἵππων.",
"Λ110":"σπερχόμενος δ᾽ ἀπὸ τοῖιν ἐσύλα τεύχεα καλὰ",
"Λ111":"γιγνώσκων: καὶ γάρ σφε πάρος παρὰ νηυσὶ θοῇσιν",
"Λ112":"εἶδεν, ὅτ᾽ ἐξ Ἴδης ἄγαγεν πόδας ὠκὺς Ἀχιλλεύς.",
"Λ113":"ὡς δὲ λέων ἐλάφοιο ταχείης νήπια τέκνα",
"Λ114":"ῥηϊδίως συνέαξε λαβὼν κρατεροῖσιν ὀδοῦσιν",
"Λ115":"ἐλθὼν εἰς εὐνήν, ἁπαλόν τέ σφ᾽ ἦτορ ἀπηύρα:",
"Λ116":"ἣ δ᾽ εἴ πέρ τε τύχῃσι μάλα σχεδόν, οὐ δύναταί σφι",
"Λ117":"χραισμεῖν: αὐτὴν γάρ μιν ὑπὸ τρόμος αἰνὸς ἱκάνει:",
"Λ118":"καρπαλίμως δ᾽ ἤϊξε διὰ δρυμὰ πυκνὰ καὶ ὕλην",
"Λ119":"σπεύδουσ᾽ ἱδρώουσα κραταιοῦ θηρὸς ὑφ᾽ ὁρμῆς:",
"Λ120":"ὣς ἄρα τοῖς οὔ τις δύνατο χραισμῆσαι ὄλεθρον",
"Λ121":"Τρώων, ἀλλὰ καὶ αὐτοὶ ὑπ᾽ Ἀργείοισι φέβοντο.",
"Λ122":"αὐτὰρ ὃ Πείσανδρόν τε καὶ Ἱππόλοχον μενεχάρμην",
"Λ123":"υἱέας Ἀντιμάχοιο δαΐφρονος, ὅς ῥα μάλιστα",
"Λ124":"χρυσὸν Ἀλεξάνδροιο δεδεγμένος ἀγλαὰ δῶρα",
"Λ125":"οὐκ εἴασχ᾽ Ἑλένην δόμεναι ξανθῷ Μενελάῳ,",
"Λ126":"τοῦ περ δὴ δύο παῖδε λάβε κρείων Ἀγαμέμνων",
"Λ127":"εἰν ἑνὶ δίφρῳ ἐόντας, ὁμοῦ δ᾽ ἔχον ὠκέας ἵππους:",
"Λ128":"ἐκ γάρ σφεας χειρῶν φύγον ἡνία σιγαλόεντα,",
"Λ129":"τὼ δὲ κυκηθήτην: ὃ δ᾽ ἐναντίον ὦρτο λέων ὣς",
"Λ130":"Ἀτρεΐδης: τὼ δ᾽ αὖτ᾽ ἐκ δίφρου γουναζέσθην:",
"Λ131":"ζώγρει Ἀτρέος υἱέ, σὺ δ᾽ ἄξια δέξαι ἄποινα:",
"Λ132":"πολλὰ δ᾽ ἐν Ἀντιμάχοιο δόμοις κειμήλια κεῖται",
"Λ133":"χαλκός τε χρυσός τε πολύκμητός τε σίδηρος,",
"Λ134":"τῶν κέν τοι χαρίσαιτο πατὴρ ἀπερείσι᾽ ἄποινα,",
"Λ135":"εἰ νῶϊ ζωοὺς πεπύθοιτ᾽ ἐπὶ νηυσὶν Ἀχαιῶν.",
"Λ136":"ὣς τώ γε κλαίοντε προσαυδήτην βασιλῆα",
"Λ137":"μειλιχίοις ἐπέεσσιν: ἀμείλικτον δ᾽ ὄπ᾽ ἄκουσαν:",
"Λ138":"εἰ μὲν δὴ Ἀντιμάχοιο δαΐφρονος υἱέες ἐστόν,",
"Λ139":"ὅς ποτ᾽ ἐνὶ Τρώων ἀγορῇ Μενέλαον ἄνωγεν",
"Λ140":"ἀγγελίην ἐλθόντα σὺν ἀντιθέῳ Ὀδυσῆϊ",
"Λ141":"αὖθι κατακτεῖναι μηδ᾽ ἐξέμεν ἂψ ἐς Ἀχαιούς,",
"Λ142":"νῦν μὲν δὴ τοῦ πατρὸς ἀεικέα τίσετε λώβην.",
"Λ143":"ἦ, καὶ Πείσανδρον μὲν ἀφ᾽ ἵππων ὦσε χαμᾶζε",
"Λ144":"δουρὶ βαλὼν πρὸς στῆθος: ὃ δ᾽ ὕπτιος οὔδει ἐρείσθη.",
"Λ145":"Ἱππόλοχος δ᾽ ἀπόρουσε, τὸν αὖ χαμαὶ ἐξενάριξε",
"Λ146":"χεῖρας ἀπὸ ξίφεϊ τμήξας ἀπό τ᾽ αὐχένα κόψας,",
"Λ147":"ὅλμον δ᾽ ὣς ἔσσευε κυλίνδεσθαι δι᾽ ὁμίλου.",
"Λ148":"τοὺς μὲν ἔασ᾽: ὃ δ᾽ ὅθι πλεῖσται κλονέοντο φάλαγγες,",
"Λ149":"τῇ ῥ᾽ ἐνόρουσ᾽, ἅμα δ᾽ ἄλλοι ἐϋκνήμιδες Ἀχαιοί.",
"Λ150":"πεζοὶ μὲν πεζοὺς ὄλεκον φεύγοντας ἀνάγκῃ,",
"Λ151":"ἱππεῖς δ᾽ ἱππῆας: ὑπὸ δέ σφισιν ὦρτο κονίη",
"Λ152":"ἐκ πεδίου, τὴν ὦρσαν ἐρίγδουποι πόδες ἵππων",
"Λ153":"χαλκῷ δηϊόωντες: ἀτὰρ κρείων Ἀγαμέμνων",
"Λ154":"αἰὲν ἀποκτείνων ἕπετ᾽ Ἀργείοισι κελεύων.",
"Λ155":"ὡς δ᾽ ὅτε πῦρ ἀΐδηλον ἐν ἀξύλῳ ἐμπέσῃ ὕλῃ,",
"Λ156":"πάντῃ τ᾽ εἰλυφόων ἄνεμος φέρει, οἳ δέ τε θάμνοι",
"Λ157":"πρόρριζοι πίπτουσιν ἐπειγόμενοι πυρὸς ὁρμῇ:",
"Λ158":"ὣς ἄρ᾽ ὑπ᾽ Ἀτρεΐδῃ Ἀγαμέμνονι πῖπτε κάρηνα",
"Λ159":"Τρώων φευγόντων, πολλοὶ δ᾽ ἐριαύχενες ἵπποι",
"Λ160":"κείν᾽ ὄχεα κροτάλιζον ἀνὰ πτολέμοιο γεφύρας",
"Λ161":"ἡνιόχους ποθέοντες ἀμύμονας: οἳ δ᾽ ἐπὶ γαίῃ",
"Λ162":"κείατο, γύπεσσιν πολὺ φίλτεροι ἢ ἀλόχοισιν.",
"Λ163":"Ἕκτορα δ᾽ ἐκ βελέων ὕπαγε Ζεὺς ἔκ τε κονίης",
"Λ164":"ἔκ τ᾽ ἀνδροκτασίης ἔκ θ᾽ αἵματος ἔκ τε κυδοιμοῦ:",
"Λ165":"Ἀτρεΐδης δ᾽ ἕπετο σφεδανὸν Δαναοῖσι κελεύων.",
"Λ166":"οἳ δὲ παρ᾽ Ἴλου σῆμα παλαιοῦ Δαρδανίδαο",
"Λ167":"μέσσον κὰπ πεδίον παρ᾽ ἐρινεὸν ἐσσεύοντο",
"Λ168":"ἱέμενοι πόλιος: ὃ δὲ κεκλήγων ἕπετ᾽ αἰεὶ",
"Λ169":"Ἀτρεΐδης, λύθρῳ δὲ παλάσσετο χεῖρας ἀάπτους.",
"Λ170":"ἀλλ᾽ ὅτε δὴ Σκαιάς τε πύλας καὶ φηγὸν ἵκοντο,",
"Λ171":"ἔνθ᾽ ἄρα δὴ ἵσταντο καὶ ἀλλήλους ἀνέμιμνον.",
"Λ172":"οἳ δ᾽ ἔτι κὰμ μέσσον πεδίον φοβέοντο βόες ὥς,",
"Λ173":"ἅς τε λέων ἐφόβησε μολὼν ἐν νυκτὸς ἀμολγῷ",
"Λ174":"πάσας: τῇ δέ τ᾽ ἰῇ ἀναφαίνεται αἰπὺς ὄλεθρος:",
"Λ175":"τῆς δ᾽ ἐξ αὐχέν᾽ ἔαξε λαβὼν κρατεροῖσιν ὀδοῦσι",
"Λ176":"πρῶτον, ἔπειτα δέ θ᾽ αἷμα καὶ ἔγκατα πάντα λαφύσσει:",
"Λ177":"ὣς τοὺς Ἀτρεΐδης ἔφεπε κρείων Ἀγαμέμνων",
"Λ178":"αἰὲν ἀποκτείνων τὸν ὀπίστατον: οἳ δ᾽ ἐφέβοντο.",
"Λ179":"πολλοὶ δὲ πρηνεῖς τε καὶ ὕπτιοι ἔκπεσον ἵππων",
"Λ180":"Ἀτρεΐδεω ὑπὸ χερσί: περὶ πρὸ γὰρ ἔγχεϊ θῦεν.",
"Λ181":"ἀλλ᾽ ὅτε δὴ τάχ᾽ ἔμελλεν ὑπὸ πτόλιν αἰπύ τε τεῖχος",
"Λ182":"ἵξεσθαι, τότε δή ῥα πατὴρ ἀνδρῶν τε θεῶν τε",
"Λ183":"Ἴδης ἐν κορυφῇσι καθέζετο πιδηέσσης",
"Λ184":"οὐρανόθεν καταβάς: ἔχε δ᾽ ἀστεροπὴν μετὰ χερσίν.",
"Λ185":"Ἶριν δ᾽ ὄτρυνε χρυσόπτερον ἀγγελέουσαν:",
"Λ186":"βάσκ᾽ ἴθι Ἶρι ταχεῖα, τὸν Ἕκτορι μῦθον ἐνίσπες:",
"Λ187":"ὄφρ᾽ ἂν μέν κεν ὁρᾷ Ἀγαμέμνονα ποιμένα λαῶν",
"Λ188":"θύνοντ᾽ ἐν προμάχοισιν ἐναίροντα στίχας ἀνδρῶν,",
"Λ189":"τόφρ᾽ ἀναχωρείτω, τὸν δ᾽ ἄλλον λαὸν ἀνώχθω",
"Λ190":"μάρνασθαι δηΐοισι κατὰ κρατερὴν ὑσμίνην.",
"Λ191":"αὐτὰρ ἐπεί κ᾽ ἢ δουρὶ τυπεὶς ἢ βλήμενος ἰῷ",
"Λ192":"εἰς ἵππους ἅλεται, τότε οἱ κράτος ἐγγυαλίξω",
"Λ193":"κτείνειν εἰς ὅ κε νῆας ἐϋσσέλμους ἀφίκηται",
"Λ194":"δύῃ τ᾽ ἠέλιος καὶ ἐπὶ κνέφας ἱερὸν ἔλθῃ.",
"Λ195":"ὣς ἔφατ᾽, οὐδ᾽ ἀπίθησε ποδήνεμος ὠκέα Ἶρις,",
"Λ196":"βῆ δὲ κατ᾽ Ἰδαίων ὀρέων εἰς Ἴλιον ἱρήν.",
"Λ197":"εὗρ᾽ υἱὸν Πριάμοιο δαΐφρονος Ἕκτορα δῖον",
"Λ198":"ἑσταότ᾽ ἔν θ᾽ ἵπποισι καὶ ἅρμασι κολλητοῖσιν:",
"Λ199":"ἀγχοῦ δ᾽ ἱσταμένη προσέφη πόδας ὠκέα Ἶρις:",
"Λ200":"Ἕκτορ υἱὲ Πριάμοιο Διὶ μῆτιν ἀτάλαντε",
"Λ201":"Ζεύς με πατὴρ προέηκε τεῒν τάδε μυθήσασθαι.",
"Λ202":"ὄφρ᾽ ἂν μέν κεν ὁρᾷς Ἀγαμέμνονα ποιμένα λαῶν",
"Λ203":"θύνοντ᾽ ἐν προμάχοισιν, ἐναίροντα στίχας ἀνδρῶν,",
"Λ204":"τόφρ᾽ ὑπόεικε μάχης, τὸν δ᾽ ἄλλον λαὸν ἄνωχθι",
"Λ205":"μάρνασθαι δηΐοισι κατὰ κρατερὴν ὑσμίνην.",
"Λ206":"αὐτὰρ ἐπεί κ᾽ ἢ δουρὶ τυπεὶς ἢ βλήμενος ἰῷ",
"Λ207":"εἰς ἵππους ἅλεται, τότε τοι κράτος ἐγγυαλίξει",
"Λ208":"κτείνειν, εἰς ὅ κε νῆας ἐϋσσέλμους ἀφίκηαι",
"Λ209":"δύῃ τ᾽ ἠέλιος καὶ ἐπὶ κνέφας ἱερὸν ἔλθῃ.",
"Λ210":"ἣ μὲν ἄρ᾽ ὣς εἰποῦσ᾽ ἀπέβη πόδας ὠκέα Ἶρις,",
"Λ211":"Ἕκτωρ δ᾽ ἐξ ὀχέων σὺν τεύχεσιν ἆλτο χαμᾶζε,",
"Λ212":"πάλλων δ᾽ ὀξέα δοῦρα κατὰ στρατὸν ᾤχετο πάντῃ",
"Λ213":"ὀτρύνων μαχέσασθαι, ἔγειρε δὲ φύλοπιν αἰνήν.",
"Λ214":"οἳ δ᾽ ἐλελίχθησαν καὶ ἐναντίοι ἔσταν Ἀχαιῶν,",
"Λ215":"Ἀργεῖοι δ᾽ ἑτέρωθεν ἐκαρτύναντο φάλαγγας.",
"Λ216":"ἀρτύνθη δὲ μάχη, στὰν δ᾽ ἀντίοι: ἐν δ᾽ Ἀγαμέμνων",
"Λ217":"πρῶτος ὄρουσ᾽, ἔθελεν δὲ πολὺ προμάχεσθαι ἁπάντων.",
"Λ218":"ἔσπετε νῦν μοι Μοῦσαι Ὀλύμπια δώματ᾽ ἔχουσαι",
"Λ219":"ὅς τις δὴ πρῶτος Ἀγαμέμνονος ἀντίον ἦλθεν",
"Λ220":"ἢ αὐτῶν Τρώων ἠὲ κλειτῶν ἐπικούρων.",
"Λ221":"Ἰφιδάμας Ἀντηνορίδης ἠΰς τε μέγας τε",
"Λ222":"ὃς τράφη ἐν Θρῄκῃ ἐριβώλακι μητέρι μήλων:",
"Λ223":"Κισσῆς τόν γ᾽ ἔθρεψε δόμοις ἔνι τυτθὸν ἐόντα",
"Λ224":"μητροπάτωρ, ὃς τίκτε Θεανὼ καλλιπάρῃον:",
"Λ225":"αὐτὰρ ἐπεί ῥ᾽ ἥβης ἐρικυδέος ἵκετο μέτρον,",
"Λ226":"αὐτοῦ μιν κατέρυκε, δίδου δ᾽ ὅ γε θυγατέρα ἥν:",
"Λ227":"γήμας δ᾽ ἐκ θαλάμοιο μετὰ κλέος ἵκετ᾽ Ἀχαιῶν",
"Λ228":"σὺν δυοκαίδεκα νηυσὶ κορωνίσιν, αἵ οἱ ἕποντο.",
"Λ229":"τὰς μὲν ἔπειτ᾽ ἐν Περκώτῃ λίπε νῆας ἐΐσας,",
"Λ230":"αὐτὰρ ὃ πεζὸς ἐὼν ἐς Ἴλιον εἰληλούθει:",
"Λ231":"ὅς ῥα τότ᾽ Ἀτρεΐδεω Ἀγαμέμνονος ἀντίον ἦλθεν.",
"Λ232":"οἳ δ᾽ ὅτε δὴ σχεδὸν ἦσαν ἐπ᾽ ἀλλήλοισιν ἰόντες,",
"Λ233":"Ἀτρεΐδης μὲν ἅμαρτε, παραὶ δέ οἱ ἐτράπετ᾽ ἔγχος,",
"Λ234":"Ἰφιδάμας δὲ κατὰ ζώνην θώρηκος ἔνερθε",
"Λ235":"νύξ᾽, ἐπὶ δ᾽ αὐτὸς ἔρεισε βαρείῃ χειρὶ πιθήσας:",
"Λ236":"οὐδ᾽ ἔτορε ζωστῆρα παναίολον, ἀλλὰ πολὺ πρὶν",
"Λ237":"ἀργύρῳ ἀντομένη μόλιβος ὣς ἐτράπετ᾽ αἰχμή.",
"Λ238":"καὶ τό γε χειρὶ λαβὼν εὐρὺ κρείων Ἀγαμέμνων",
"Λ239":"ἕλκ᾽ ἐπὶ οἷ μεμαὼς ὥς τε λίς, ἐκ δ᾽ ἄρα χειρὸς",
"Λ240":"σπάσσατο: τὸν δ᾽ ἄορι πλῆξ᾽ αὐχένα, λῦσε δὲ γυῖα.",
"Λ241":"ὣς ὃ μὲν αὖθι πεσὼν κοιμήσατο χάλκεον ὕπνον",
"Λ242":"οἰκτρὸς ἀπὸ μνηστῆς ἀλόχου, ἀστοῖσιν ἀρήγων,",
"Λ243":"κουριδίης, ἧς οὔ τι χάριν ἴδε, πολλὰ δ᾽ ἔδωκε:",
"Λ244":"πρῶθ᾽ ἑκατὸν βοῦς δῶκεν, ἔπειτα δὲ χίλι᾽ ὑπέστη",
"Λ245":"αἶγας ὁμοῦ καὶ ὄϊς, τά οἱ ἄσπετα ποιμαίνοντο.",
"Λ246":"δὴ τότε γ᾽ Ἀτρεΐδης Ἀγαμέμνων ἐξενάριξε,",
"Λ247":"βῆ δὲ φέρων ἀν᾽ ὅμιλον Ἀχαιῶν τεύχεα καλά.",
"Λ248":"τὸν δ᾽ ὡς οὖν ἐνόησε Κόων ἀριδείκετος ἀνδρῶν",
"Λ249":"πρεσβυγενὴς Ἀντηνορίδης, κρατερόν ῥά ἑ πένθος",
"Λ250":"ὀφθαλμοὺς ἐκάλυψε κασιγνήτοιο πεσόντος.",
"Λ251":"στῆ δ᾽ εὐρὰξ σὺν δουρὶ λαθὼν Ἀγαμέμνονα δῖον,",
"Λ252":"νύξε δέ μιν κατὰ χεῖρα μέσην ἀγκῶνος ἔνερθε,",
"Λ253":"ἀντικρὺ δὲ διέσχε φαεινοῦ δουρὸς ἀκωκή.",
"Λ254":"ῥίγησέν τ᾽ ἄρ᾽ ἔπειτα ἄναξ ἀνδρῶν Ἀγαμέμνων:",
"Λ255":"ἀλλ᾽ οὐδ᾽ ὧς ἀπέληγε μάχης ἠδὲ πτολέμοιο,",
"Λ256":"ἀλλ᾽ ἐπόρουσε Κόωνι ἔχων ἀνεμοτρεφὲς ἔγχος.",
"Λ257":"ἤτοι ὃ Ἰφιδάμαντα κασίγνητον καὶ ὄπατρον",
"Λ258":"ἕλκε ποδὸς μεμαώς, καὶ ἀΰτει πάντας ἀρίστους:",
"Λ259":"τὸν δ᾽ ἕλκοντ᾽ ἀν᾽ ὅμιλον ὑπ᾽ ἀσπίδος ὀμφαλοέσσης",
"Λ260":"οὔτησε ξυστῷ χαλκήρεϊ, λῦσε δὲ γυῖα:",
"Λ261":"τοῖο δ᾽ ἐπ᾽ Ἰφιδάμαντι κάρη ἀπέκοψε παραστάς.",
"Λ262":"ἔνθ᾽ Ἀντήνορος υἷες ὑπ᾽ Ἀτρεΐδῃ βασιλῆϊ",
"Λ263":"πότμον ἀναπλήσαντες ἔδυν δόμον Ἄϊδος εἴσω.",
"Λ264":"αὐτὰρ ὃ τῶν ἄλλων ἐπεπωλεῖτο στίχας ἀνδρῶν",
"Λ265":"ἔγχεΐ τ᾽ ἄορί τε μεγάλοισί τε χερμαδίοισιν,",
"Λ266":"ὄφρά οἱ αἷμ᾽ ἔτι θερμὸν ἀνήνοθεν ἐξ ὠτειλῆς.",
"Λ267":"αὐτὰρ ἐπεὶ τὸ μὲν ἕλκος ἐτέρσετο, παύσατο δ᾽ αἷμα,",
"Λ268":"ὀξεῖαι δ᾽ ὀδύναι δῦνον μένος Ἀτρεΐδαο.",
"Λ269":"ὡς δ᾽ ὅτ᾽ ἂν ὠδίνουσαν ἔχῃ βέλος ὀξὺ γυναῖκα",
"Λ270":"δριμύ, τό τε προϊεῖσι μογοστόκοι Εἰλείθυιαι",
"Λ271":"Ἥρης θυγατέρες πικρὰς ὠδῖνας ἔχουσαι,",
"Λ272":"ὣς ὀξεῖ᾽ ὀδύναι δῦνον μένος Ἀτρεΐδαο.",
"Λ273":"ἐς δίφρον δ᾽ ἀνόρουσε, καὶ ἡνιόχῳ ἐπέτελλε",
"Λ274":"νηυσὶν ἔπι γλαφυρῇσιν ἐλαυνέμεν: ἤχθετο γὰρ κῆρ.",
"Λ275":"ἤϋσεν δὲ διαπρύσιον Δαναοῖσι γεγωνώς:",
"Λ276":"ὦ φίλοι Ἀργείων ἡγήτορες ἠδὲ μέδοντες",
"Λ277":"ὑμεῖς μὲν νῦν νηυσὶν ἀμύνετε ποντοπόροισι",
"Λ278":"φύλοπιν ἀργαλέην, ἐπεὶ οὐκ ἐμὲ μητίετα Ζεὺς",
"Λ279":"εἴασε Τρώεσσι πανημέριον πολεμίζειν.",
"Λ280":"ὣς ἔφαθ᾽, ἡνίοχος δ᾽ ἵμασεν καλλίτριχας ἵππους",
"Λ281":"νῆας ἔπι γλαφυράς: τὼ δ᾽ οὐκ ἀέκοντε πετέσθην:",
"Λ282":"ἄφρεον δὲ στήθεα, ῥαίνοντο δὲ νέρθε κονίῃ",
"Λ283":"τειρόμενον βασιλῆα μάχης ἀπάνευθε φέροντες.",
"Λ284":"Ἕκτωρ δ᾽ ὡς ἐνόησ᾽ Ἀγαμέμνονα νόσφι κιόντα",
"Λ285":"Τρωσί τε καὶ Λυκίοισιν ἐκέκλετο μακρὸν ἀΰσας:",
"Λ286":"Τρῶες καὶ Λύκιοι καὶ Δάρδανοι ἀγχιμαχηταὶ",
"Λ287":"ἀνέρες ἔστε φίλοι, μνήσασθε δὲ θούριδος ἀλκῆς.",
"Λ288":"οἴχετ᾽ ἀνὴρ ὤριστος, ἐμοὶ δὲ μέγ᾽ εὖχος ἔδωκε",
"Λ289":"Ζεὺς Κρονίδης: ἀλλ᾽ ἰθὺς ἐλαύνετε μώνυχας ἵππους",
"Λ290":"ἰφθίμων Δαναῶν, ἵν᾽ ὑπέρτερον εὖχος ἄρησθε.",
"Λ291":"ὣς εἰπὼν ὄτρυνε μένος καὶ θυμὸν ἑκάστου.",
"Λ292":"ὡς δ᾽ ὅτε πού τις θηρητὴρ κύνας ἀργιόδοντας",
"Λ293":"σεύῃ ἐπ᾽ ἀγροτέρῳ συῒ καπρίῳ ἠὲ λέοντι,",
"Λ294":"ὣς ἐπ᾽ Ἀχαιοῖσιν σεῦε Τρῶας μεγαθύμους",
"Λ295":"Ἕκτωρ Πριαμίδης βροτολοιγῷ ἶσος Ἄρηϊ.",
"Λ296":"αὐτὸς δ᾽ ἐν πρώτοισι μέγα φρονέων ἐβεβήκει,",
"Λ297":"ἐν δ᾽ ἔπεσ᾽ ὑσμίνῃ ὑπεραέϊ ἶσος ἀέλλῃ,",
"Λ298":"ἥ τε καθαλλομένη ἰοειδέα πόντον ὀρίνει.",
"Λ299":"ἔνθα τίνα πρῶτον, τίνα δ᾽ ὕστατον ἐξενάριξεν",
"Λ300":"Ἕκτωρ Πριαμίδης, ὅτε οἱ Ζεὺς κῦδος ἔδωκεν;",
"Λ301":"Ἀσαῖον μὲν πρῶτα καὶ Αὐτόνοον καὶ Ὀπίτην",
"Λ302":"καὶ Δόλοπα Κλυτίδην καὶ Ὀφέλτιον ἠδ᾽ Ἀγέλαον",
"Λ303":"Αἴσυμνόν τ᾽ Ὦρόν τε καὶ Ἱππόνοον μενεχάρμην.",
"Λ304":"τοὺς ἄρ᾽ ὅ γ᾽ ἡγεμόνας Δαναῶν ἕλεν, αὐτὰρ ἔπειτα",
"Λ305":"πληθύν, ὡς ὁπότε νέφεα Ζέφυρος στυφελίξῃ",
"Λ306":"ἀργεστᾶο Νότοιο βαθείῃ λαίλαπι τύπτων:",
"Λ307":"πολλὸν δὲ τρόφι κῦμα κυλίνδεται, ὑψόσε δ᾽ ἄχνη",
"Λ308":"σκίδναται ἐξ ἀνέμοιο πολυπλάγκτοιο ἰωῆς:",
"Λ309":"ὣς ἄρα πυκνὰ καρήαθ᾽ ὑφ᾽ Ἕκτορι δάμνατο λαῶν.",
"Λ310":"ἔνθά κε λοιγὸς ἔην καὶ ἀμήχανα ἔργα γένοντο,",
"Λ311":"καί νύ κεν ἐν νήεσσι πέσον φεύγοντες Ἀχαιοί,",
"Λ312":"εἰ μὴ Τυδεΐδῃ Διομήδεϊ κέκλετ᾽ Ὀδυσσεύς:",
"Λ313":"Τυδεΐδη τί παθόντε λελάσμεθα θούριδος ἀλκῆς;",
"Λ314":"ἀλλ᾽ ἄγε δεῦρο πέπον, παρ᾽ ἔμ᾽ ἵσταο: δὴ γὰρ ἔλεγχος",
"Λ315":"ἔσσεται εἴ κεν νῆας ἕλῃ κορυθαίολος Ἕκτωρ.",
"Λ316":"τὸν δ᾽ ἀπαμειβόμενος προσέφη κρατερὸς Διομήδης:",
"Λ317":"ἤτοι ἐγὼ μενέω καὶ τλήσομαι: ἀλλὰ μίνυνθα",
"Λ318":"ἡμέων ἔσσεται ἦδος, ἐπεὶ νεφεληγερέτα Ζεὺς",
"Λ319":"Τρωσὶν δὴ βόλεται δοῦναι κράτος ἠέ περ ἡμῖν.",
"Λ320":"ἦ καὶ Θυμβραῖον μὲν ἀφ᾽ ἵππων ὦσε χαμᾶζε",
"Λ321":"δουρὶ βαλὼν κατὰ μαζὸν ἀριστερόν: αὐτὰρ Ὀδυσσεὺς",
"Λ322":"ἀντίθεον θεράποντα Μολίονα τοῖο ἄνακτος.",
"Λ323":"τοὺς μὲν ἔπειτ᾽ εἴασαν, ἐπεὶ πολέμου ἀπέπαυσαν:",
"Λ324":"τὼ δ᾽ ἀν᾽ ὅμιλον ἰόντε κυδοίμεον, ὡς ὅτε κάπρω",
"Λ325":"ἐν κυσὶ θηρευτῇσι μέγα φρονέοντε πέσητον:",
"Λ326":"ὣς ὄλεκον Τρῶας πάλιν ὀρμένω: αὐτὰρ Ἀχαιοὶ",
"Λ327":"ἀσπασίως φεύγοντες ἀνέπνεον Ἕκτορα δῖον.",
"Λ328":"ἔνθ᾽ ἑλέτην δίφρόν τε καὶ ἀνέρε δήμου ἀρίστω",
"Λ329":"υἷε δύω Μέροπος Περκωσίου, ὃς περὶ πάντων",
"Λ330":"ᾔδεε μαντοσύνας, οὐδὲ οὓς παῖδας ἔασκε",
"Λ331":"στείχειν ἐς πόλεμον φθισήνορα: τὼ δέ οἱ οὔ τι",
"Λ332":"πειθέσθην: κῆρες γὰρ ἄγον μέλανος θανάτοιο.",
"Λ333":"τοὺς μὲν Τυδεΐδης δουρικλειτὸς Διομήδης",
"Λ334":"θυμοῦ καὶ ψυχῆς κεκαδὼν κλυτὰ τεύχε᾽ ἀπηύρα:",
"Λ335":"Ἱππόδαμον δ᾽ Ὀδυσεὺς καὶ Ὑπείροχον ἐξενάριξεν.",
"Λ336":"ἔνθά σφιν κατὰ ἶσα μάχην ἐτάνυσσε Κρονίων",
"Λ337":"ἐξ Ἴδης καθορῶν: τοὶ δ᾽ ἀλλήλους ἐνάριζον.",
"Λ338":"ἤτοι Τυδέος υἱὸς Ἀγάστροφον οὔτασε δουρὶ",
"Λ339":"Παιονίδην ἥρωα κατ᾽ ἰσχίον: οὐ δέ οἱ ἵπποι",
"Λ340":"ἐγγὺς ἔσαν προφυγεῖν, ἀάσατο δὲ μέγα θυμῷ.",
"Λ341":"τοὺς μὲν γὰρ θεράπων ἀπάνευθ᾽ ἔχεν, αὐτὰρ ὃ πεζὸς",
"Λ342":"θῦνε διὰ προμάχων, εἷος φίλον ὤλεσε θυμόν.",
"Λ343":"Ἕκτωρ δ᾽ ὀξὺ νόησε κατὰ στίχας, ὦρτο δ᾽ ἐπ᾽ αὐτοὺς",
"Λ344":"κεκλήγων: ἅμα δὲ Τρώων εἵποντο φάλαγγες.",
"Λ345":"τὸν δὲ ἰδὼν ῥίγησε βοὴν ἀγαθὸς Διομήδης,",
"Λ346":"αἶψα δ᾽ Ὀδυσσῆα προσεφώνεεν ἐγγὺς ἐόντα:",
"Λ347":"νῶϊν δὴ τόδε πῆμα κυλίνδεται ὄβριμος Ἕκτωρ:",
"Λ348":"ἀλλ᾽ ἄγε δὴ στέωμεν καὶ ἀλεξώμεσθα μένοντες.",
"Λ349":"ἦ ῥα, καὶ ἀμπεπαλὼν προΐει δολιχόσκιον ἔγχος",
"Λ350":"καὶ βάλεν, οὐδ᾽ ἀφάμαρτε τιτυσκόμενος κεφαλῆφιν,",
"Λ351":"ἄκρην κὰκ κόρυθα: πλάγχθη δ᾽ ἀπὸ χαλκόφι χαλκός,",
"Λ352":"οὐδ᾽ ἵκετο χρόα καλόν: ἐρύκακε γὰρ τρυφάλεια",
"Λ353":"τρίπτυχος αὐλῶπις, τήν οἱ πόρε Φοῖβος Ἀπόλλων.",
"Λ354":"Ἕκτωρ δ᾽ ὦκ᾽ ἀπέλεθρον ἀνέδραμε, μίκτο δ᾽ ὁμίλῳ,",
"Λ355":"στῆ δὲ γνὺξ ἐριπὼν καὶ ἐρείσατο χειρὶ παχείῃ",
"Λ356":"γαίης: ἀμφὶ δὲ ὄσσε κελαινὴ νὺξ ἐκάλυψεν.",
"Λ357":"ὄφρα δὲ Τυδεΐδης μετὰ δούρατος ᾤχετ᾽ ἐρωὴν",
"Λ358":"τῆλε διὰ προμάχων, ὅθι οἱ καταείσατο γαίης",
"Λ359":"τόφρ᾽ Ἕκτωρ ἔμπνυτο, καὶ ἂψ ἐς δίφρον ὀρούσας",
"Λ360":"ἐξέλασ᾽ ἐς πληθύν, καὶ ἀλεύατο κῆρα μέλαιναν.",
"Λ361":"δουρὶ δ᾽ ἐπαΐσσων προσέφη κρατερὸς Διομήδης:",
"Λ362":"ἐξ αὖ νῦν ἔφυγες θάνατον κύον: ἦ τέ τοι ἄγχι",
"Λ363":"ἦλθε κακόν: νῦν αὖτέ σ᾽ ἐρύσατο Φοῖβος Ἀπόλλων",
"Λ364":"ᾧ μέλλεις εὔχεσθαι ἰὼν ἐς δοῦπον ἀκόντων.",
"Λ365":"ἦ θήν σ᾽ ἐξανύω γε καὶ ὕστερον ἀντιβολήσας,",
"Λ366":"εἴ πού τις καὶ ἔμοιγε θεῶν ἐπιτάρροθός ἐστι.",
"Λ367":"νῦν αὖ τοὺς ἄλλους ἐπιείσομαι, ὅν κε κιχείω.",
"Λ368":"ἦ, καὶ Παιονίδην δουρὶ κλυτὸν ἐξενάριζεν.",
"Λ369":"αὐτὰρ Ἀλέξανδρος Ἑλένης πόσις ἠϋκόμοιο",
"Λ370":"Τυδεΐδῃ ἔπι τόξα τιταίνετο ποιμένι λαῶν,",
"Λ371":"στήλῃ κεκλιμένος ἀνδροκμήτῳ ἐπὶ τύμβῳ",
"Λ372":"Ἴλου Δαρδανίδαο, παλαιοῦ δημογέροντος.",
"Λ373":"ἤτοι ὃ μὲν θώρηκα Ἀγαστρόφου ἰφθίμοιο",
"Λ374":"αἴνυτ᾽ ἀπὸ στήθεσφι παναίολον ἀσπίδα τ᾽ ὤμων",
"Λ375":"καὶ κόρυθα βριαρήν: ὃ δὲ τόξου πῆχυν ἄνελκε",
"Λ376":"καὶ βάλεν, οὐδ᾽ ἄρα μιν ἅλιον βέλος ἔκφυγε χειρός,",
"Λ377":"ταρσὸν δεξιτεροῖο ποδός: διὰ δ᾽ ἀμπερὲς ἰὸς",
"Λ378":"ἐν γαίῃ κατέπηκτο: ὃ δὲ μάλα ἡδὺ γελάσσας",
"Λ379":"ἐκ λόχου ἀμπήδησε καὶ εὐχόμενος ἔπος ηὔδα:",
"Λ380":"βέβληαι οὐδ᾽ ἅλιον βέλος ἔκφυγεν: ὡς ὄφελόν τοι",
"Λ381":"νείατον ἐς κενεῶνα βαλὼν ἐκ θυμὸν ἑλέσθαι.",
"Λ382":"οὕτω κεν καὶ Τρῶες ἀνέπνευσαν κακότητος,",
"Λ383":"οἵ τέ σε πεφρίκασι λέονθ᾽ ὡς μηκάδες αἶγες.",
"Λ384":"τὸν δ᾽ οὐ ταρβήσας προσέφη κρατερὸς Διομήδης:",
"Λ385":"τοξότα λωβητὴρ κέρᾳ ἀγλαὲ παρθενοπῖπα",
"Λ386":"εἰ μὲν δὴ ἀντίβιον σὺν τεύχεσι πειρηθείης,",
"Λ387":"οὐκ ἄν τοι χραίσμῃσι βιὸς καὶ ταρφέες ἰοί:",
"Λ388":"νῦν δέ μ᾽ ἐπιγράψας ταρσὸν ποδὸς εὔχεαι αὔτως.",
"Λ389":"οὐκ ἀλέγω, ὡς εἴ με γυνὴ βάλοι ἢ πάϊς ἄφρων:",
"Λ390":"κωφὸν γὰρ βέλος ἀνδρὸς ἀνάλκιδος οὐτιδανοῖο.",
"Λ391":"ἦ τ᾽ ἄλλως ὑπ᾽ ἐμεῖο, καὶ εἴ κ᾽ ὀλίγον περ ἐπαύρῃ,",
"Λ392":"ὀξὺ βέλος πέλεται, καὶ ἀκήριον αἶψα τίθησι.",
"Λ393":"τοῦ δὲ γυναικὸς μέν τ᾽ ἀμφίδρυφοί εἰσι παρειαί,",
"Λ394":"παῖδες δ᾽ ὀρφανικοί: ὃ δέ θ᾽ αἵματι γαῖαν ἐρεύθων",
"Λ395":"πύθεται, οἰωνοὶ δὲ περὶ πλέες ἠὲ γυναῖκες.",
"Λ396":"ὣς φάτο, τοῦ δ᾽ Ὀδυσεὺς δουρικλυτὸς ἐγγύθεν ἐλθὼν",
"Λ397":"ἔστη πρόσθ᾽: ὃ δ᾽ ὄπισθε καθεζόμενος βέλος ὠκὺ",
"Λ398":"ἐκ ποδὸς ἕλκ᾽, ὀδύνη δὲ διὰ χροὸς ἦλθ᾽ ἀλεγεινή.",
"Λ399":"ἐς δίφρον δ᾽ ἀνόρουσε, καὶ ἡνιόχῳ ἐπέτελλε",
"Λ400":"νηυσὶν ἔπι γλαφυρῇσιν ἐλαυνέμεν: ἤχθετο γὰρ κῆρ.",
"Λ401":"οἰώθη δ᾽ Ὀδυσεὺς δουρὶ κλυτός, οὐδέ τις αὐτῷ",
"Λ402":"Ἀργείων παρέμεινεν, ἐπεὶ φόβος ἔλλαβε πάντας:",
"Λ403":"ὀχθήσας δ᾽ ἄρα εἶπε πρὸς ὃν μεγαλήτορα θυμόν:",
"Λ404":"ὤ μοι ἐγὼ τί πάθω; μέγα μὲν κακὸν αἴ κε φέβωμαι",
"Λ405":"πληθὺν ταρβήσας: τὸ δὲ ῥίγιον αἴ κεν ἁλώω",
"Λ406":"μοῦνος: τοὺς δ᾽ ἄλλους Δαναοὺς ἐφόβησε Κρονίων.",
"Λ407":"ἀλλὰ τί ἤ μοι ταῦτα φίλος διελέξατο θυμός;",
"Λ408":"οἶδα γὰρ ὅττι κακοὶ μὲν ἀποίχονται πολέμοιο,",
"Λ409":"ὃς δέ κ᾽ ἀριστεύῃσι μάχῃ ἔνι τὸν δὲ μάλα χρεὼ",
"Λ410":"ἑστάμεναι κρατερῶς, ἤ τ᾽ ἔβλητ᾽ ἤ τ᾽ ἔβαλ᾽ ἄλλον.",
"Λ411":"εἷος ὃ ταῦθ᾽ ὥρμαινε κατὰ φρένα καὶ κατὰ θυμόν,",
"Λ412":"τόφρα δ᾽ ἐπὶ Τρώων στίχες ἤλυθον ἀσπιστάων,",
"Λ413":"ἔλσαν δ᾽ ἐν μέσσοισι, μετὰ σφίσι πῆμα τιθέντες.",
"Λ414":"ὡς δ᾽ ὅτε κάπριον ἀμφὶ κύνες θαλεροί τ᾽ αἰζηοὶ",
"Λ415":"σεύωνται, ὃ δέ τ᾽ εἶσι βαθείης ἐκ ξυλόχοιο",
"Λ416":"θήγων λευκὸν ὀδόντα μετὰ γναμπτῇσι γένυσσιν,",
"Λ417":"ἀμφὶ δέ τ᾽ ἀΐσσονται, ὑπαὶ δέ τε κόμπος ὀδόντων",
"Λ418":"γίγνεται, οἳ δὲ μένουσιν ἄφαρ δεινόν περ ἐόντα,",
"Λ419":"ὥς ῥα τότ᾽ ἀμφ᾽ Ὀδυσῆα Διῒ φίλον ἐσσεύοντο",
"Λ420":"Τρῶες: ὃ δὲ πρῶτον μὲν ἀμύμονα Δηϊοπίτην",
"Λ421":"οὔτασεν ὦμον ὕπερθεν ἐπάλμενος ὀξέϊ δουρί,",
"Λ422":"αὐτὰρ ἔπειτα Θόωνα καὶ Ἔννομον ἐξενάριξε.",
"Λ423":"Χερσιδάμαντα δ᾽ ἔπειτα καθ᾽ ἵππων ἀΐξαντα",
"Λ424":"δουρὶ κατὰ πρότμησιν ὑπ᾽ ἀσπίδος ὀμφαλοέσσης",
"Λ425":"νύξεν: ὃ δ᾽ ἐν κονίῃσι πεσὼν ἕλε γαῖαν ἀγοστῷ.",
"Λ426":"τοὺς μὲν ἔασ᾽, ὃ δ᾽ ἄρ᾽ Ἱππασίδην Χάροπ᾽ οὔτασε δουρὶ",
"Λ427":"αὐτοκασίγνητον εὐηφενέος Σώκοιο.",
"Λ428":"τῷ δ᾽ ἐπαλεξήσων Σῶκος κίεν ἰσόθεος φώς,",
"Λ429":"στῆ δὲ μάλ᾽ ἐγγὺς ἰὼν καί μιν πρὸς μῦθον ἔειπεν",
"Λ430":"ὦ Ὀδυσεῦ πολύαινε δόλων ἆτ᾽ ἠδὲ πόνοιο",
"Λ431":"σήμερον ἢ δοιοῖσιν ἐπεύξεαι Ἱππασίδῃσι",
"Λ432":"τοιώδ᾽ ἄνδρε κατακτείνας καὶ τεύχε᾽ ἀπούρας,",
"Λ433":"ἤ κεν ἐμῷ ὑπὸ δουρὶ τυπεὶς ἀπὸ θυμὸν ὀλέσσῃς.",
"Λ434":"ὣς εἰπὼν οὔτησε κατ᾽ ἀσπίδα πάντοσ᾽ ἐΐσην.",
"Λ435":"διὰ μὲν ἀσπίδος ἦλθε φαεινῆς ὄβριμον ἔγχος,",
"Λ436":"καὶ διὰ θώρηκος πολυδαιδάλου ἠρήρειστο,",
"Λ437":"πάντα δ᾽ ἀπὸ πλευρῶν χρόα ἔργαθεν, οὐδ᾽ ἔτ᾽ ἔασε",
"Λ438":"Παλλὰς Ἀθηναίη μιχθήμεναι ἔγκασι φωτός.",
"Λ439":"γνῶ δ᾽ Ὀδυσεὺς ὅ οἱ οὔ τι τέλος κατακαίριον ἦλθεν,",
"Λ440":"ἂψ δ᾽ ἀναχωρήσας Σῶκον πρὸς μῦθον ἔειπεν:",
"Λ441":"ἆ δείλ᾽ ἦ μάλα δή σε κιχάνεται αἰπὺς ὄλεθρος.",
"Λ442":"ἤτοι μέν ῥ᾽ ἔμ᾽ ἔπαυσας ἐπὶ Τρώεσσι μάχεσθαι:",
"Λ443":"σοὶ δ᾽ ἐγὼ ἐνθάδε φημὶ φόνον καὶ κῆρα μέλαιναν",
"Λ444":"ἤματι τῷδ᾽ ἔσσεσθαι, ἐμῷ δ᾽ ὑπὸ δουρὶ δαμέντα",
"Λ445":"εὖχος ἐμοὶ δώσειν, ψυχὴν δ᾽ Ἄϊδι κλυτοπώλῳ.",
"Λ446":"ἦ, καὶ ὃ μὲν φύγαδ᾽ αὖτις ὑποστρέψας ἐβεβήκει,",
"Λ447":"τῷ δὲ μεταστρεφθέντι μεταφρένῳ ἐν δόρυ πῆξεν",
"Λ448":"ὤμων μεσσηγύς, διὰ δὲ στήθεσφιν ἔλασσε,",
"Λ449":"δούπησεν δὲ πεσών: ὃ δ᾽ ἐπεύξατο δῖος Ὀδυσσεύς:",
"Λ450":"ὦ Σῶχ᾽ Ἱππάσου υἱὲ δαΐφρονος ἱπποδάμοιο",
"Λ451":"φθῆ σε τέλος θανάτοιο κιχήμενον, οὐδ᾽ ὑπάλυξας.",
"Λ452":"ἆ δείλ᾽ οὐ μὲν σοί γε πατὴρ καὶ πότνια μήτηρ",
"Λ453":"ὄσσε καθαιρήσουσι θανόντι περ, ἀλλ᾽ οἰωνοὶ",
"Λ454":"ὠμησταὶ ἐρύουσι, περὶ πτερὰ πυκνὰ βαλόντες.",
"Λ455":"αὐτὰρ ἔμ᾽, εἴ κε θάνω, κτεριοῦσί γε δῖοι Ἀχαιοί.",
"Λ456":"ὣς εἰπὼν Σώκοιο δαΐφρονος ὄβριμον ἔγχος",
"Λ457":"ἔξω τε χροὸς ἕλκε καὶ ἀσπίδος ὀμφαλοέσσης:",
"Λ458":"αἷμα δέ οἱ σπασθέντος ἀνέσσυτο, κῆδε δὲ θυμόν.",
"Λ459":"Τρῶες δὲ μεγάθυμοι ὅπως ἴδον αἷμ᾽ Ὀδυσῆος",
"Λ460":"κεκλόμενοι καθ᾽ ὅμιλον ἐπ᾽ αὐτῷ πάντες ἔβησαν.",
"Λ461":"αὐτὰρ ὅ γ᾽ ἐξοπίσω ἀνεχάζετο, αὖε δ᾽ ἑταίρους.",
"Λ462":"τρὶς μὲν ἔπειτ᾽ ἤϋσεν ὅσον κεφαλὴ χάδε φωτός,",
"Λ463":"τρὶς δ᾽ ἄϊεν ἰάχοντος ἄρηι φίλος Μενέλαος.",
"Λ464":"αἶψα δ᾽ ἄρ᾽ Αἴαντα προσεφώνεεν ἐγγὺς ἐόντα:",
"Λ465":"Αἶαν διογενὲς Τελαμώνιε κοίρανε λαῶν",
"Λ466":"ἀμφί μ᾽ Ὀδυσσῆος ταλασίφρονος ἵκετ᾽ ἀϋτὴ",
"Λ467":"τῷ ἰκέλη ὡς εἴ ἑ βιῴατο μοῦνον ἐόντα",
"Λ468":"Τρῶες ἀποτμήξαντες ἐνὶ κρατερῇ ὑσμίνῃ.",
"Λ469":"ἀλλ᾽ ἴομεν καθ᾽ ὅμιλον: ἀλεξέμεναι γὰρ ἄμεινον.",
"Λ470":"δείδω μή τι πάθῃσιν ἐνὶ Τρώεσσι μονωθεὶς",
"Λ471":"ἐσθλὸς ἐών, μεγάλη δὲ ποθὴ Δαναοῖσι γένηται.",
"Λ472":"ὣς εἰπὼν ὃ μὲν ἦρχ᾽, ὃ δ᾽ ἅμ᾽ ἕσπετο ἰσόθεος φώς.",
"Λ473":"εὗρον ἔπειτ᾽ Ὀδυσῆα Διῒ φίλον: ἀμφὶ δ᾽ ἄρ᾽ αὐτὸν",
"Λ474":"Τρῶες ἕπονθ᾽ ὡς εἴ τε δαφοινοὶ θῶες ὄρεσφιν",
"Λ475":"ἀμφ᾽ ἔλαφον κεραὸν βεβλημένον, ὅν τ᾽ ἔβαλ᾽ ἀνὴρ",
"Λ476":"ἰῷ ἀπὸ νευρῆς: τὸν μέν τ᾽ ἤλυξε πόδεσσι",
"Λ477":"φεύγων, ὄφρ᾽ αἷμα λιαρὸν καὶ γούνατ᾽ ὀρώρῃ:",
"Λ478":"αὐτὰρ ἐπεὶ δὴ τόν γε δαμάσσεται ὠκὺς ὀϊστός,",
"Λ479":"ὠμοφάγοι μιν θῶες ἐν οὔρεσι δαρδάπτουσιν",
"Λ480":"ἐν νέμεϊ σκιερῷ: ἐπί τε λῖν ἤγαγε δαίμων",
"Λ481":"σίντην: θῶες μέν τε διέτρεσαν, αὐτὰρ ὃ δάπτει:",
"Λ482":"ὥς ῥα τότ᾽ ἀμφ᾽ Ὀδυσῆα δαΐφρονα ποικιλομήτην",
"Λ483":"Τρῶες ἕπον πολλοί τε καὶ ἄλκιμοι, αὐτὰρ ὅ γ᾽ ἥρως",
"Λ484":"ἀΐσσων ᾧ ἔγχει ἀμύνετο νηλεὲς ἦμαρ.",
"Λ485":"Αἴας δ᾽ ἐγγύθεν ἦλθε φέρων σάκος ἠΰτε πύργον,",
"Λ486":"στῆ δὲ παρέξ: Τρῶες δὲ διέτρεσαν ἄλλυδις ἄλλος.",
"Λ487":"ἤτοι τὸν Μενέλαος ἀρήϊος ἔξαγ᾽ ὁμίλου",
"Λ488":"χειρὸς ἔχων, εἷος θεράπων σχεδὸν ἤλασεν ἵππους.",
"Λ489":"Αἴας δὲ Τρώεσσιν ἐπάλμενος εἷλε Δόρυκλον",
"Λ490":"Πριαμίδην νόθον υἱόν, ἔπειτα δὲ Πάνδοκον οὖτα,",
"Λ491":"οὖτα δὲ Λύσανδρον καὶ Πύρασον ἠδὲ Πυλάρτην.",
"Λ492":"ὡς δ᾽ ὁπότε πλήθων ποταμὸς πεδίον δὲ κάτεισι",
"Λ493":"χειμάρρους κατ᾽ ὄρεσφιν ὀπαζόμενος Διὸς ὄμβρῳ,",
"Λ494":"πολλὰς δὲ δρῦς ἀζαλέας, πολλὰς δέ τε πεύκας",
"Λ495":"ἐσφέρεται, πολλὸν δέ τ᾽ ἀφυσγετὸν εἰς ἅλα βάλλει,",
"Λ496":"ὣς ἔφεπε κλονέων πεδίον τότε φαίδιμος Αἴας,",
"Λ497":"δαΐζων ἵππους τε καὶ ἀνέρας: οὐδέ πω Ἕκτωρ",
"Λ498":"πεύθετ᾽, ἐπεί ῥα μάχης ἐπ᾽ ἀριστερὰ μάρνατο πάσης",
"Λ499":"ὄχθας πὰρ ποταμοῖο Σκαμάνδρου, τῇ ῥα μάλιστα",
"Λ500":"ἀνδρῶν πῖπτε κάρηνα, βοὴ δ᾽ ἄσβεστος ὀρώρει",
"Λ501":"Νέστορά τ᾽ ἀμφὶ μέγαν καὶ ἀρήϊον Ἰδομενῆα.",
"Λ502":"Ἕκτωρ μὲν μετὰ τοῖσιν ὁμίλει μέρμερα ῥέζων",
"Λ503":"ἔγχεΐ θ᾽ ἱπποσύνῃ τε, νέων δ᾽ ἀλάπαζε φάλαγγας:",
"Λ504":"οὐδ᾽ ἄν πω χάζοντο κελεύθου δῖοι Ἀχαιοὶ",
"Λ505":"εἰ μὴ Ἀλέξανδρος Ἑλένης πόσις ἠϋκόμοιο",
"Λ506":"παῦσεν ἀριστεύοντα Μαχάονα ποιμένα λαῶν,",
"Λ507":"ἰῷ τριγλώχινι βαλὼν κατὰ δεξιὸν ὦμον.",
"Λ508":"τῷ ῥα περίδεισαν μένεα πνείοντες Ἀχαιοὶ",
"Λ509":"μή πώς μιν πολέμοιο μετακλινθέντος ἕλοιεν.",
"Λ510":"αὐτίκα δ᾽ Ἰδομενεὺς προσεφώνεε Νέστορα δῖον:",
"Λ511":"ὦ Νέστορ Νηληϊάδη μέγα κῦδος Ἀχαιῶν",
"Λ512":"ἄγρει σῶν ὀχέων ἐπιβήσεο, πὰρ δὲ Μαχάων",
"Λ513":"βαινέτω, ἐς νῆας δὲ τάχιστ᾽ ἔχε μώνυχας ἵππους:",
"Λ514":"ἰητρὸς γὰρ ἀνὴρ πολλῶν ἀντάξιος ἄλλων",
"Λ515":"ἰούς τ᾽ ἐκτάμνειν ἐπί τ᾽ ἤπια φάρμακα πάσσειν.",
"Λ516":"ὣς ἔφατ᾽, οὐδ᾽ ἀπίθησε Γερήνιος ἱππότα Νέστωρ.",
"Λ517":"αὐτίκα δ᾽ ὧν ὀχέων ἐπεβήσετο, πὰρ δὲ Μαχάων",
"Λ518":"βαῖν᾽ Ἀσκληπιοῦ υἱὸς ἀμύμονος ἰητῆρος:",
"Λ519":"μάστιξεν δ᾽ ἵππους, τὼ δ᾽ οὐκ ἀέκοντε πετέσθην",
"Λ520":"νῆας ἔπι γλαφυράς: τῇ γὰρ φίλον ἔπλετο θυμῷ.",
"Λ521":"Κεβριόνης δὲ Τρῶας ὀρινομένους ἐνόησεν",
"Λ522":"Ἕκτορι παρβεβαώς, καί μιν πρὸς μῦθον ἔειπεν:",
"Λ523":"Ἕκτορ νῶϊ μὲν ἐνθάδ᾽ ὁμιλέομεν Δαναοῖσιν",
"Λ524":"ἐσχατιῇ πολέμοιο δυσηχέος: οἳ δὲ δὴ ἄλλοι",
"Λ525":"Τρῶες ὀρίνονται ἐπιμὶξ ἵπποι τε καὶ αὐτοί.",
"Λ526":"Αἴας δὲ κλονέει Τελαμώνιος: εὖ δέ μιν ἔγνων:",
"Λ527":"εὐρὺ γὰρ ἀμφ᾽ ὤμοισιν ἔχει σάκος: ἀλλὰ καὶ ἡμεῖς",
"Λ528":"κεῖσ᾽ ἵππους τε καὶ ἅρμ᾽ ἰθύνομεν, ἔνθα μάλιστα",
"Λ529":"ἱππῆες πεζοί τε κακὴν ἔριδα προβαλόντες",
"Λ530":"ἀλλήλους ὀλέκουσι, βοὴ δ᾽ ἄσβεστος ὄρωρεν.",
"Λ531":"ὣς ἄρα φωνήσας ἵμασεν καλλίτριχας ἵππους",
"Λ532":"μάστιγι λιγυρῇ: τοὶ δὲ πληγῆς ἀΐοντες",
"Λ533":"ῥίμφ᾽ ἔφερον θοὸν ἅρμα μετὰ Τρῶας καὶ Ἀχαιοὺς",
"Λ534":"στείβοντες νέκυάς τε καὶ ἀσπίδας: αἵματι δ᾽ ἄξων",
"Λ535":"νέρθεν ἅπας πεπάλακτο καὶ ἄντυγες αἳ περὶ δίφρον,",
"Λ536":"ἃς ἄρ᾽ ἀφ᾽ ἱππείων ὁπλέων ῥαθάμιγγες ἔβαλλον",
"Λ537":"αἵ τ᾽ ἀπ᾽ ἐπισσώτρων. ὃ δὲ ἵετο δῦναι ὅμιλον",
"Λ538":"ἀνδρόμεον ῥῆξαί τε μετάλμενος: ἐν δὲ κυδοιμὸν",
"Λ539":"ἧκε κακὸν Δαναοῖσι, μίνυνθα δὲ χάζετο δουρός.",
"Λ540":"αὐτὰρ ὃ τῶν ἄλλων ἐπεπωλεῖτο στίχας ἀνδρῶν",
"Λ541":"ἔγχεΐ τ᾽ ἄορί τε μεγάλοισί τε χερμαδίοισιν,",
"Λ542":"Αἴαντος δ᾽ ἀλέεινε μάχην Τελαμωνιάδαο.",
"Λ543":"Ζεὺς δὲ πατὴρ Αἴανθ᾽ ὑψίζυγος ἐν φόβον ὦρσε:",
"Λ544":"στῆ δὲ ταφών, ὄπιθεν δὲ σάκος βάλεν ἑπταβόειον,",
"Λ545":"τρέσσε δὲ παπτήνας ἐφ᾽ ὁμίλου θηρὶ ἐοικὼς",
"Λ546":"ἐντροπαλιζόμενος ὀλίγον γόνυ γουνὸς ἀμείβων.",
"Λ547":"ὡς δ᾽ αἴθωνα λέοντα βοῶν ἀπὸ μεσσαύλοιο",
"Λ548":"ἐσσεύαντο κύνες τε καὶ ἀνέρες ἀγροιῶται,",
"Λ549":"οἵ τέ μιν οὐκ εἰῶσι βοῶν ἐκ πῖαρ ἑλέσθαι",
"Λ550":"πάννυχοι ἐγρήσσοντες: ὃ δὲ κρειῶν ἐρατίζων",
"Λ551":"ἰθύει, ἀλλ᾽ οὔ τι πρήσσει: θαμέες γὰρ ἄκοντες",
"Λ552":"ἀντίον ἀΐσσουσι θρασειάων ἀπὸ χειρῶν",
"Λ553":"καιόμεναί τε δεταί, τάς τε τρεῖ ἐσσύμενός περ:",
"Λ554":"ἠῶθεν δ᾽ ἀπὸ νόσφιν ἔβη τετιηότι θυμῷ:",
"Λ555":"ὣς Αἴας τότ᾽ ἀπὸ Τρώων τετιημένος ἦτορ",
"Λ556":"ἤϊε πόλλ᾽ ἀέκων: περὶ γὰρ δίε νηυσὶν Ἀχαιῶν.",
"Λ557":"ὡς δ᾽ ὅτ᾽ ὄνος παρ᾽ ἄρουραν ἰὼν ἐβιήσατο παῖδας",
"Λ558":"νωθής, ᾧ δὴ πολλὰ περὶ ῥόπαλ᾽ ἀμφὶς ἐάγῃ,",
"Λ559":"κείρει τ᾽ εἰσελθὼν βαθὺ λήϊον: οἳ δέ τε παῖδες",
"Λ560":"τύπτουσιν ῥοπάλοισι: βίη δέ τε νηπίη αὐτῶν:",
"Λ561":"σπουδῇ τ᾽ ἐξήλασσαν, ἐπεί τ᾽ ἐκορέσσατο φορβῆς:",
"Λ562":"ὣς τότ᾽ ἔπειτ᾽ Αἴαντα μέγαν Τελαμώνιον υἱὸν",
"Λ563":"Τρῶες ὑπέρθυμοι πολυηγερέες τ᾽ ἐπίκουροι",
"Λ564":"νύσσοντες ξυστοῖσι μέσον σάκος αἰὲν ἕποντο.",
"Λ565":"Αἴας δ᾽ ἄλλοτε μὲν μνησάσκετο θούριδος ἀλκῆς",
"Λ566":"αὖτις ὑποστρεφθείς, καὶ ἐρητύσασκε φάλαγγας",
"Λ567":"Τρώων ἱπποδάμων: ὁτὲ δὲ τρωπάσκετο φεύγειν.",
"Λ568":"πάντας δὲ προέεργε θοὰς ἐπὶ νῆας ὁδεύειν,",
"Λ569":"αὐτὸς δὲ Τρώων καὶ Ἀχαιῶν θῦνε μεσηγὺ",
"Λ570":"ἱστάμενος: τὰ δὲ δοῦρα θρασειάων ἀπὸ χειρῶν",
"Λ571":"ἄλλα μὲν ἐν σάκεϊ μεγάλῳ πάγεν ὄρμενα πρόσσω,",
"Λ572":"πολλὰ δὲ καὶ μεσσηγύ, πάρος χρόα λευκὸν ἐπαυρεῖν,",
"Λ573":"ἐν γαίῃ ἵσταντο λιλαιόμενα χροὸς ἆσαι.",
"Λ574":"τὸν δ᾽ ὡς οὖν ἐνόησ᾽ Εὐαίμονος ἀγλαὸς υἱὸς",
"Λ575":"Εὐρύπυλος πυκινοῖσι βιαζόμενον βελέεσσι,",
"Λ576":"στῆ ῥα παρ᾽ αὐτὸν ἰών, καὶ ἀκόντισε δουρὶ φαεινῷ,",
"Λ577":"καὶ βάλε Φαυσιάδην Ἀπισάονα ποιμένα λαῶν",
"Λ578":"ἧπαρ ὑπὸ πραπίδων, εἶθαρ δ᾽ ὑπὸ γούνατ᾽ ἔλυσεν:",
"Λ579":"Εὐρύπυλος δ᾽ ἐπόρουσε καὶ αἴνυτο τεύχε᾽ ἀπ᾽ ὤμων.",
"Λ580":"τὸν δ᾽ ὡς οὖν ἐνόησεν Ἀλέξανδρος θεοειδὴς",
"Λ581":"τεύχε᾽ ἀπαινύμενον Ἀπισάονος, αὐτίκα τόξον",
"Λ582":"ἕλκετ᾽ ἐπ᾽ Εὐρυπύλῳ, καί μιν βάλε μηρὸν ὀϊστῷ",
"Λ583":"δεξιόν: ἐκλάσθη δὲ δόναξ, ἐβάρυνε δὲ μηρόν.",
"Λ584":"ἂψ δ᾽ ἑτάρων εἰς ἔθνος ἐχάζετο κῆρ᾽ ἀλεείνων,",
"Λ585":"ἤϋσεν δὲ διαπρύσιον Δαναοῖσι γεγωνώς:",
"Λ586":"ὦ φίλοι Ἀργείων ἡγήτορες ἠδὲ μέδοντες",
"Λ587":"στῆτ᾽ ἐλελιχθέντες καὶ ἀμύνετε νηλεὲς ἦμαρ",
"Λ588":"Αἴανθ᾽, ὃς βελέεσσι βιάζεται, οὐδέ ἕ φημι",
"Λ589":"φεύξεσθ᾽ ἐκ πολέμοιο δυσηχέος: ἀλλὰ μάλ᾽ ἄντην",
"Λ590":"ἵστασθ᾽ ἀμφ᾽ Αἴαντα μέγαν Τελαμώνιον υἱόν.",
"Λ591":"ὣς ἔφατ᾽ Εὐρύπυλος βεβλημένος: οἳ δὲ παρ᾽ αὐτὸν",
"Λ592":"πλησίοι ἔστησαν σάκε᾽ ὤμοισι κλίναντες",
"Λ593":"δούρατ᾽ ἀνασχόμενοι: τῶν δ᾽ ἀντίος ἤλυθεν Αἴας.",
"Λ594":"στῆ δὲ μεταστρεφθείς, ἐπεὶ ἵκετο ἔθνος ἑταίρων.",
"Λ595":"ὣς οἳ μὲν μάρναντο δέμας πυρὸς αἰθομένοιο:",
"Λ596":"Νέστορα δ᾽ ἐκ πολέμοιο φέρον Νηλήϊαι ἵπποι",
"Λ597":"ἱδρῶσαι, ἦγον δὲ Μαχάονα ποιμένα λαῶν.",
"Λ598":"τὸν δὲ ἰδὼν ἐνόησε ποδάρκης δῖος Ἀχιλλεύς:",
"Λ599":"ἑστήκει γὰρ ἐπὶ πρυμνῇ μεγακήτεϊ νηῒ",
"Λ600":"εἰσορόων πόνον αἰπὺν ἰῶκά τε δακρυόεσσαν.",
"Λ601":"αἶψα δ᾽ ἑταῖρον ἑὸν Πατροκλῆα προσέειπε",
"Λ602":"φθεγξάμενος παρὰ νηός: ὃ δὲ κλισίηθεν ἀκούσας",
"Λ603":"ἔκμολεν ἶσος Ἄρηϊ, κακοῦ δ᾽ ἄρα οἱ πέλεν ἀρχή.",
"Λ604":"τὸν πρότερος προσέειπε Μενοιτίου ἄλκιμος υἱός:",
"Λ605":"τίπτέ με κικλήσκεις Ἀχιλεῦ; τί δέ σε χρεὼ ἐμεῖο;",
"Λ606":"τὸν δ᾽ ἀπαμειβόμενος προσέφη πόδας ὠκὺς Ἀχιλλεύς:",
"Λ607":"δῖε Μενοιτιάδη τῷ ἐμῷ κεχαρισμένε θυμῷ",
"Λ608":"νῦν ὀΐω περὶ γούνατ᾽ ἐμὰ στήσεσθαι Ἀχαιοὺς",
"Λ609":"λισσομένους: χρειὼ γὰρ ἱκάνεται οὐκέτ᾽ ἀνεκτός.",
"Λ610":"ἀλλ᾽ ἴθι νῦν Πάτροκλε Διῒ φίλε Νέστορ᾽ ἔρειο",
"Λ611":"ὅν τινα τοῦτον ἄγει βεβλημένον ἐκ πολέμοιο:",
"Λ612":"ἤτοι μὲν τά γ᾽ ὄπισθε Μαχάονι πάντα ἔοικε",
"Λ613":"τῷ Ἀσκληπιάδῃ, ἀτὰρ οὐκ ἴδον ὄμματα φωτός:",
"Λ614":"ἵπποι γάρ με παρήϊξαν πρόσσω μεμαυῖαι.",
"Λ615":"ὣς φάτο, Πάτροκλος δὲ φίλῳ ἐπεπείθεθ᾽ ἑταίρῳ,",
"Λ616":"βῆ δὲ θέειν παρά τε κλισίας καὶ νῆας Ἀχαιῶν.",
"Λ617":"οἳ δ᾽ ὅτε δὴ κλισίην Νηληϊάδεω ἀφίκοντο,",
"Λ618":"αὐτοὶ μέν ῥ᾽ ἀπέβησαν ἐπὶ χθόνα πουλυβότειραν,",
"Λ619":"ἵππους δ᾽ Εὐρυμέδων θεράπων λύε τοῖο γέροντος",
"Λ620":"ἐξ ὀχέων: τοὶ δ᾽ ἱδρῶ ἀπεψύχοντο χιτώνων",
"Λ621":"στάντε ποτὶ πνοιὴν παρὰ θῖν᾽ ἁλός: αὐτὰρ ἔπειτα",
"Λ622":"ἐς κλισίην ἐλθόντες ἐπὶ κλισμοῖσι κάθιζον.",
"Λ623":"τοῖσι δὲ τεῦχε κυκειῶ ἐϋπλόκαμος Ἑκαμήδη,",
"Λ624":"τὴν ἄρετ᾽ ἐκ Τενέδοιο γέρων, ὅτε πέρσεν Ἀχιλλεύς,",
"Λ625":"θυγατέρ᾽ Ἀρσινόου μεγαλήτορος, ἥν οἱ Ἀχαιοὶ",
"Λ626":"ἔξελον οὕνεκα βουλῇ ἀριστεύεσκεν ἁπάντων.",
"Λ627":"ἥ σφωϊν πρῶτον μὲν ἐπιπροΐηλε τράπεζαν",
"Λ628":"καλὴν κυανόπεζαν ἐΰξοον, αὐτὰρ ἐπ᾽ αὐτῆς",
"Λ629":"χάλκειον κάνεον, ἐπὶ δὲ κρόμυον ποτῷ ὄψον,",
"Λ630":"ἠδὲ μέλι χλωρόν, παρὰ δ᾽ ἀλφίτου ἱεροῦ ἀκτήν,",
"Λ631":"πὰρ δὲ δέπας περικαλλές, ὃ οἴκοθεν ἦγ᾽ ὁ γεραιός,",
"Λ632":"χρυσείοις ἥλοισι πεπαρμένον: οὔατα δ᾽ αὐτοῦ",
"Λ633":"τέσσαρ᾽ ἔσαν, δοιαὶ δὲ πελειάδες ἀμφὶς ἕκαστον",
"Λ634":"χρύσειαι νεμέθοντο, δύω δ᾽ ὑπὸ πυθμένες ἦσαν.",
"Λ635":"ἄλλος μὲν μογέων ἀποκινήσασκε τραπέζης",
"Λ636":"πλεῖον ἐόν, Νέστωρ δ᾽ ὁ γέρων ἀμογητὶ ἄειρεν.",
"Λ637":"ἐν τῷ ῥά σφι κύκησε γυνὴ ἐϊκυῖα θεῇσιν",
"Λ638":"οἴνῳ Πραμνείῳ, ἐπὶ δ᾽ αἴγειον κνῆ τυρὸν",
"Λ639":"κνήστι χαλκείῃ, ἐπὶ δ᾽ ἄλφιτα λευκὰ πάλυνε,",
"Λ640":"πινέμεναι δ᾽ ἐκέλευσεν, ἐπεί ῥ᾽ ὥπλισσε κυκειῶ.",
"Λ641":"τὼ δ᾽ ἐπεὶ οὖν πίνοντ᾽ ἀφέτην πολυκαγκέα δίψαν",
"Λ642":"μύθοισιν τέρποντο πρὸς ἀλλήλους ἐνέποντες,",
"Λ643":"Πάτροκλος δὲ θύρῃσιν ἐφίστατο ἰσόθεος φώς.",
"Λ644":"τὸν δὲ ἰδὼν ὁ γεραιὸς ἀπὸ θρόνου ὦρτο φαεινοῦ,",
"Λ645":"ἐς δ᾽ ἄγε χειρὸς ἑλών, κατὰ δ᾽ ἑδριάασθαι ἄνωγε.",
"Λ646":"Πάτροκλος δ᾽ ἑτέρωθεν ἀναίνετο εἶπέ τε μῦθον:",
"Λ647":"οὐχ ἕδος ἐστὶ γεραιὲ διοτρεφές, οὐδέ με πείσεις.",
"Λ648":"αἰδοῖος νεμεσητὸς ὅ με προέηκε πυθέσθαι",
"Λ649":"ὅν τινα τοῦτον ἄγεις βεβλημένον: ἀλλὰ καὶ αὐτὸς",
"Λ650":"γιγνώσκω, ὁρόω δὲ Μαχάονα ποιμένα λαῶν.",
"Λ651":"νῦν δὲ ἔπος ἐρέων πάλιν ἄγγελος εἶμ᾽ Ἀχιλῆϊ.",
"Λ652":"εὖ δὲ σὺ οἶσθα γεραιὲ διοτρεφές, οἷος ἐκεῖνος",
"Λ653":"δεινὸς ἀνήρ: τάχα κεν καὶ ἀναίτιον αἰτιόῳτο.",
"Λ654":"τὸν δ᾽ ἠμείβετ᾽ ἔπειτα Γερήνιος ἱππότα Νέστωρ:",
"Λ655":"τίπτε τὰρ ὧδ᾽ Ἀχιλεὺς ὀλοφύρεται υἷας Ἀχαιῶν,",
"Λ656":"ὅσσοι δὴ βέλεσιν βεβλήαται; οὐδέ τι οἶδε",
"Λ657":"πένθεος, ὅσσον ὄρωρε κατὰ στρατόν: οἳ γὰρ ἄριστοι",
"Λ658":"ἐν νηυσὶν κέαται βεβλημένοι οὐτάμενοί τε.",
"Λ659":"βέβληται μὲν ὃ Τυδεΐδης κρατερὸς Διομήδης,",
"Λ660":"οὔτασται δ᾽ Ὀδυσεὺς δουρὶ κλυτὸς ἠδ᾽ Ἀγαμέμνων:",
"Λ661":"βέβληται δὲ καὶ Εὐρύπυλος κατὰ μηρὸν ὀϊστῷ:",
"Λ662":"τοῦτον δ᾽ ἄλλον ἐγὼ νέον ἤγαγον ἐκ πολέμοιο",
"Λ663":"ἰῷ ἀπὸ νευρῆς βεβλημένον. αὐτὰρ Ἀχιλλεὺς",
"Λ664":"ἐσθλὸς ἐὼν Δαναῶν οὐ κήδεται οὐδ᾽ ἐλεαίρει.",
"Λ665":"ἦ μένει εἰς ὅ κε δὴ νῆες θοαὶ ἄγχι θαλάσσης",
"Λ666":"Ἀργείων ἀέκητι πυρὸς δηΐοιο θέρωνται,",
"Λ667":"αὐτοί τε κτεινώμεθ᾽ ἐπισχερώ; οὐ γὰρ ἐμὴ ἲς",
"Λ668":"ἔσθ᾽ οἵη πάρος ἔσκεν ἐνὶ γναμπτοῖσι μέλεσσιν.",
"Λ669":"εἴθ᾽ ὣς ἡβώοιμι βίη δέ μοι ἔμπεδος εἴη",
"Λ670":"ὡς ὁπότ᾽ Ἠλείοισι καὶ ἡμῖν νεῖκος ἐτύχθη",
"Λ671":"ἀμφὶ βοηλασίῃ, ὅτ᾽ ἐγὼ κτάνον Ἰτυμονῆα",
"Λ672":"ἐσθλὸν Ὑπειροχίδην, ὃς ἐν Ἤλιδι ναιετάασκε,",
"Λ673":"ῥύσι᾽ ἐλαυνόμενος: ὃ δ᾽ ἀμύνων ᾗσι βόεσσιν",
"Λ674":"ἔβλητ᾽ ἐν πρώτοισιν ἐμῆς ἀπὸ χειρὸς ἄκοντι,",
"Λ675":"κὰδ δ᾽ ἔπεσεν, λαοὶ δὲ περίτρεσαν ἀγροιῶται.",
"Λ676":"ληΐδα δ᾽ ἐκ πεδίου συνελάσσαμεν ἤλιθα πολλὴν",
"Λ677":"πεντήκοντα βοῶν ἀγέλας, τόσα πώεα οἰῶν,",
"Λ678":"τόσσα συῶν συβόσια, τόσ᾽ αἰπόλια πλατέ᾽ αἰγῶν,",
"Λ679":"ἵππους δὲ ξανθὰς ἑκατὸν καὶ πεντήκοντα",
"Λ680":"πάσας θηλείας, πολλῇσι δὲ πῶλοι ὑπῆσαν.",
"Λ681":"καὶ τὰ μὲν ἠλασάμεσθα Πύλον Νηλήϊον εἴσω",
"Λ682":"ἐννύχιοι προτὶ ἄστυ: γεγήθει δὲ φρένα Νηλεύς,",
"Λ683":"οὕνεκά μοι τύχε πολλὰ νέῳ πόλεμον δὲ κιόντι.",
"Λ684":"κήρυκες δ᾽ ἐλίγαινον ἅμ᾽ ἠοῖ φαινομένηφι",
"Λ685":"τοὺς ἴμεν οἷσι χρεῖος ὀφείλετ᾽ ἐν Ἤλιδι δίῃ:",
"Λ686":"οἳ δὲ συναγρόμενοι Πυλίων ἡγήτορες ἄνδρες",
"Λ687":"δαίτρευον: πολέσιν γὰρ Ἐπειοὶ χρεῖος ὄφειλον,",
"Λ688":"ὡς ἡμεῖς παῦροι κεκακωμένοι ἐν Πύλῳ ἦμεν:",
"Λ689":"ἐλθὼν γάρ ῥ᾽ ἐκάκωσε βίη Ἡρακληείη",
"Λ690":"τῶν προτέρων ἐτέων, κατὰ δ᾽ ἔκταθεν ὅσσοι ἄριστοι:",
"Λ691":"δώδεκα γὰρ Νηλῆος ἀμύμονος υἱέες ἦμεν:",
"Λ692":"τῶν οἶος λιπόμην, οἳ δ᾽ ἄλλοι πάντες ὄλοντο.",
"Λ693":"ταῦθ᾽ ὑπερηφανέοντες Ἐπειοὶ χαλκοχίτωνες",
"Λ694":"ἡμέας ὑβρίζοντες ἀτάσθαλα μηχανόωντο.",
"Λ695":"ἐκ δ᾽ ὃ γέρων ἀγέλην τε βοῶν καὶ πῶϋ μέγ᾽ οἰῶν",
"Λ696":"εἵλετο κρινάμενος τριηκόσι᾽ ἠδὲ νομῆας.",
"Λ697":"καὶ γὰρ τῷ χρεῖος μέγ᾽ ὀφείλετ᾽ ἐν Ἤλιδι δίῃ",
"Λ698":"τέσσαρες ἀθλοφόροι ἵπποι αὐτοῖσιν ὄχεσφιν",
"Λ699":"ἐλθόντες μετ᾽ ἄεθλα: περὶ τρίποδος γὰρ ἔμελλον",
"Λ700":"θεύσεσθαι: τοὺς δ᾽ αὖθι ἄναξ ἀνδρῶν Αὐγείας",
"Λ701":"κάσχεθε, τὸν δ᾽ ἐλατῆρ᾽ ἀφίει ἀκαχήμενον ἵππων.",
"Λ702":"τῶν ὃ γέρων ἐπέων κεχολωμένος ἠδὲ καὶ ἔργων",
"Λ703":"ἐξέλετ᾽ ἄσπετα πολλά: τὰ δ᾽ ἄλλ᾽ ἐς δῆμον ἔδωκε",
"Λ704":"δαιτρεύειν, μή τίς οἱ ἀτεμβόμενος κίοι ἴσης.",
"Λ705":"ἡμεῖς μὲν τὰ ἕκαστα διείπομεν, ἀμφί τε ἄστυ",
"Λ706":"ἕρδομεν ἱρὰ θεοῖς: οἳ δὲ τρίτῳ ἤματι πάντες",
"Λ707":"ἦλθον ὁμῶς αὐτοί τε πολεῖς καὶ μώνυχες ἵπποι",
"Λ708":"πανσυδίῃ: μετὰ δέ σφι Μολίονε θωρήσσοντο",
"Λ709":"παῖδ᾽ ἔτ᾽ ἐόντ᾽, οὔ πω μάλα εἰδότε θούριδος ἀλκῆς.",
"Λ710":"ἔστι δέ τις Θρυόεσσα πόλις αἰπεῖα κολώνη",
"Λ711":"τηλοῦ ἐπ᾽ Ἀλφειῷ, νεάτη Πύλου ἠμαθόεντος:",
"Λ712":"τὴν ἀμφεστρατόωντο διαρραῖσαι μεμαῶτες.",
"Λ713":"ἀλλ᾽ ὅτε πᾶν πεδίον μετεκίαθον, ἄμμι δ᾽ Ἀθήνη",
"Λ714":"ἄγγελος ἦλθε θέουσ᾽ ἀπ᾽ Ὀλύμπου θωρήσσεσθαι",
"Λ715":"ἔννυχος, οὐδ᾽ ἀέκοντα Πύλον κάτα λαὸν ἄγειρεν",
"Λ716":"ἀλλὰ μάλ᾽ ἐσσυμένους πολεμίζειν. οὐδέ με Νηλεὺς",
"Λ717":"εἴα θωρήσσεσθαι, ἀπέκρυψεν δέ μοι ἵππους:",
"Λ718":"οὐ γάρ πώ τί μ᾽ ἔφη ἴδμεν πολεμήϊα ἔργα.",
"Λ719":"ἀλλὰ καὶ ὧς ἱππεῦσι μετέπρεπον ἡμετέροισι",
"Λ720":"καὶ πεζός περ ἐών, ἐπεὶ ὧς ἄγε νεῖκος Ἀθήνη.",
"Λ721":"ἔστι δέ τις ποταμὸς Μινυήϊος εἰς ἅλα βάλλων",
"Λ722":"ἐγγύθεν Ἀρήνης, ὅθι μείναμεν Ἠῶ δῖαν",
"Λ723":"ἱππῆες Πυλίων, τὰ δ᾽ ἐπέρρεον ἔθνεα πεζῶν.",
"Λ724":"ἔνθεν πανσυδίῃ σὺν τεύχεσι θωρηχθέντες",
"Λ725":"ἔνδιοι ἱκόμεσθ᾽ ἱερὸν ῥόον Ἀλφειοῖο.",
"Λ726":"ἔνθα Διὶ ῥέξαντες ὑπερμενεῖ ἱερὰ καλά,",
"Λ727":"ταῦρον δ᾽ Ἀλφειῷ, ταῦρον δὲ Ποσειδάωνι,",
"Λ728":"αὐτὰρ Ἀθηναίη γλαυκώπιδι βοῦν ἀγελαίην,",
"Λ729":"δόρπον ἔπειθ᾽ ἑλόμεσθα κατὰ στρατὸν ἐν τελέεσσι,",
"Λ730":"καὶ κατεκοιμήθημεν ἐν ἔντεσιν οἷσιν ἕκαστος",
"Λ731":"ἀμφὶ ῥοὰς ποταμοῖο. ἀτὰρ μεγάθυμοι Ἐπειοὶ",
"Λ732":"ἀμφέσταν δὴ ἄστυ διαρραῖσαι μεμαῶτες:",
"Λ733":"ἀλλά σφι προπάροιθε φάνη μέγα ἔργον Ἄρηος:",
"Λ734":"εὖτε γὰρ ἠέλιος φαέθων ὑπερέσχεθε γαίης,",
"Λ735":"συμφερόμεσθα μάχῃ Διί τ᾽ εὐχόμενοι καὶ Ἀθήνῃ.",
"Λ736":"ἀλλ᾽ ὅτε δὴ Πυλίων καὶ Ἐπειῶν ἔπλετο νεῖκος,",
"Λ737":"πρῶτος ἐγὼν ἕλον ἄνδρα, κόμισσα δὲ μώνυχας ἵππους,",
"Λ738":"Μούλιον αἰχμητήν: γαμβρὸς δ᾽ ἦν Αὐγείαο,",
"Λ739":"πρεσβυτάτην δὲ θύγατρ᾽ εἶχε ξανθὴν Ἀγαμήδην,",
"Λ740":"ἣ τόσα φάρμακα ᾔδη ὅσα τρέφει εὐρεῖα χθών.",
"Λ741":"τὸν μὲν ἐγὼ προσιόντα βάλον χαλκήρεϊ δουρί,",
"Λ742":"ἤριπε δ᾽ ἐν κονίῃσιν: ἐγὼ δ᾽ ἐς δίφρον ὀρούσας",
"Λ743":"στῆν ῥα μετὰ προμάχοισιν: ἀτὰρ μεγάθυμοι Ἐπειοὶ",
"Λ744":"ἔτρεσαν ἄλλυδις ἄλλος, ἐπεὶ ἴδον ἄνδρα πεσόντα",
"Λ745":"ἡγεμόν᾽ ἱππήων, ὃς ἀριστεύεσκε μάχεσθαι.",
"Λ746":"αὐτὰρ ἐγὼν ἐπόρουσα κελαινῇ λαίλαπι ἶσος,",
"Λ747":"πεντήκοντα δ᾽ ἕλον δίφρους, δύο δ᾽ ἀμφὶς ἕκαστον",
"Λ748":"φῶτες ὀδὰξ ἕλον οὖδας ἐμῷ ὑπὸ δουρὶ δαμέντες.",
"Λ749":"καί νύ κεν Ἀκτορίωνε Μολίονε παῖδ᾽ ἀλάπαξα,",
"Λ750":"εἰ μή σφωε πατὴρ εὐρὺ κρείων ἐνοσίχθων",
"Λ751":"ἐκ πολέμου ἐσάωσε καλύψας ἠέρι πολλῇ.",
"Λ752":"ἔνθα Ζεὺς Πυλίοισι μέγα κράτος ἐγγυάλιξε:",
"Λ753":"τόφρα γὰρ οὖν ἑπόμεσθα διὰ σπιδέος πεδίοιο",
"Λ754":"κτείνοντές τ᾽ αὐτοὺς ἀνά τ᾽ ἔντεα καλὰ λέγοντες,",
"Λ755":"ὄφρ᾽ ἐπὶ Βουπρασίου πολυπύρου βήσαμεν ἵππους",
"Λ756":"πέτρης τ᾽ Ὠλενίης, καὶ Ἀλησίου ἔνθα κολώνη",
"Λ757":"κέκληται: ὅθεν αὖτις ἀπέτραπε λαὸν Ἀθήνη.",
"Λ758":"ἔνθ᾽ ἄνδρα κτείνας πύματον λίπον: αὐτὰρ Ἀχαιοὶ",
"Λ759":"ἂψ ἀπὸ Βουπρασίοιο Πύλονδ᾽ ἔχον ὠκέας ἵππους,",
"Λ760":"πάντες δ᾽ εὐχετόωντο θεῶν Διὶ Νέστορί τ᾽ ἀνδρῶν.",
"Λ761":"ὣς ἔον, εἴ ποτ᾽ ἔον γε, μετ᾽ ἀνδράσιν. αὐτὰρ Ἀχιλλεὺς",
"Λ762":"οἶος τῆς ἀρετῆς ἀπονήσεται: ἦ τέ μιν οἴω",
"Λ763":"πολλὰ μετακλαύσεσθαι ἐπεί κ᾽ ἀπὸ λαὸς ὄληται.",
"Λ764":"ὦ πέπον ἦ μὲν σοί γε Μενοίτιος ὧδ᾽ ἐπέτελλεν",
"Λ765":"ἤματι τῷ ὅτε σ᾽ ἐκ Φθίης Ἀγαμέμνονι πέμπε,",
"Λ766":"νῶϊ δέ τ᾽ ἔνδον ἐόντες ἐγὼ καὶ δῖος Ὀδυσσεὺς",
"Λ767":"πάντα μάλ᾽ ἐν μεγάροις ἠκούομεν ὡς ἐπέτελλε.",
"Λ768":"Πηλῆος δ᾽ ἱκόμεσθα δόμους εὖ ναιετάοντας",
"Λ769":"λαὸν ἀγείροντες κατ᾽ Ἀχαιΐδα πουλυβότειραν.",
"Λ770":"ἔνθα δ᾽ ἔπειθ᾽ ἥρωα Μενοίτιον εὕρομεν ἔνδον",
"Λ771":"ἠδὲ σέ, πὰρ δ᾽ Ἀχιλῆα: γέρων δ᾽ ἱππηλάτα Πηλεὺς",
"Λ772":"πίονα μηρία καῖε βοὸς Διὶ τερπικεραύνῳ",
"Λ773":"αὐλῆς ἐν χόρτῳ: ἔχε δὲ χρύσειον ἄλεισον",
"Λ774":"σπένδων αἴθοπα οἶνον ἐπ᾽ αἰθομένοις ἱεροῖσι.",
"Λ775":"σφῶϊ μὲν ἀμφὶ βοὸς ἕπετον κρέα, νῶϊ δ᾽ ἔπειτα",
"Λ776":"στῆμεν ἐνὶ προθύροισι: ταφὼν δ᾽ ἀνόρουσεν Ἀχιλλεύς,",
"Λ777":"ἐς δ᾽ ἄγε χειρὸς ἑλών, κατὰ δ᾽ ἑδριάασθαι ἄνωγε,",
"Λ778":"ξείνιά τ᾽ εὖ παρέθηκεν, ἅ τε ξείνοις θέμις ἐστίν.",
"Λ779":"αὐτὰρ ἐπεὶ τάρπημεν ἐδητύος ἠδὲ ποτῆτος,",
"Λ780":"ἦρχον ἐγὼ μύθοιο κελεύων ὔμμ᾽ ἅμ᾽ ἕπεσθαι:",
"Λ781":"σφὼ δὲ μάλ᾽ ἠθέλετον, τὼ δ᾽ ἄμφω πόλλ᾽ ἐπέτελλον.",
"Λ782":"Πηλεὺς μὲν ᾧ παιδὶ γέρων ἐπέτελλ᾽ Ἀχιλῆϊ",
"Λ783":"αἰὲν ἀριστεύειν καὶ ὑπείροχον ἔμμεναι ἄλλων:",
"Λ784":"σοὶ δ᾽ αὖθ᾽ ὧδ᾽ ἐπέτελλε Μενοίτιος Ἄκτορος υἱός:",
"Λ785":"τέκνον ἐμὸν γενεῇ μὲν ὑπέρτερός ἐστιν Ἀχιλλεύς,",
"Λ786":"πρεσβύτερος δὲ σύ ἐσσι: βίῃ δ᾽ ὅ γε πολλὸν ἀμείνων.",
"Λ787":"ἀλλ᾽ εὖ οἱ φάσθαι πυκινὸν ἔπος ἠδ᾽ ὑποθέσθαι",
"Λ788":"καί οἱ σημαίνειν: ὃ δὲ πείσεται εἰς ἀγαθόν περ.",
"Λ789":"ὣς ἐπέτελλ᾽ ὃ γέρων, σὺ δὲ λήθεαι: ἀλλ᾽ ἔτι καὶ νῦν",
"Λ790":"ταῦτ᾽ εἴποις Ἀχιλῆϊ δαΐφρονι αἴ κε πίθηται.",
"Λ791":"τίς δ᾽ οἶδ᾽ εἴ κέν οἱ σὺν δαίμονι θυμὸν ὀρίναις",
"Λ792":"παρειπών; ἀγαθὴ δὲ παραίφασίς ἐστιν ἑταίρου.",
"Λ793":"εἰ δέ τινα φρεσὶν ᾗσι θεοπροπίην ἀλεείνει",
"Λ794":"καί τινά οἱ πὰρ Ζηνὸς ἐπέφραδε πότνια μήτηρ,",
"Λ795":"ἀλλὰ σέ περ προέτω, ἅμα δ᾽ ἄλλος λαὸς ἑπέσθω",
"Λ796":"Μυρμιδόνων, αἴ κέν τι φόως Δαναοῖσι γένηαι:",
"Λ797":"καί τοι τεύχεα καλὰ δότω πόλεμον δὲ φέρεσθαι,",
"Λ798":"αἴ κέ σε τῷ εἴσκοντες ἀπόσχωνται πολέμοιο",
"Λ799":"Τρῶες, ἀναπνεύσωσι δ᾽ ἀρήϊοι υἷες Ἀχαιῶν",
"Λ800":"τειρόμενοι: ὀλίγη δέ τ᾽ ἀνάπνευσις πολέμοιο.",
"Λ801":"ῥεῖα δέ κ᾽ ἀκμῆτες κεκμηότας ἄνδρας ἀϋτῇ",
"Λ802":"ὤσαισθε προτὶ ἄστυ νεῶν ἄπο καὶ κλισιάων.",
"Λ803":"ὣς φάτο, τῷ δ᾽ ἄρα θυμὸν ἐνὶ στήθεσσιν ὄρινε,",
"Λ804":"βῆ δὲ θέειν παρὰ νῆας ἐπ᾽ Αἰακίδην Ἀχιλῆα.",
"Λ805":"ἀλλ᾽ ὅτε δὴ κατὰ νῆας Ὀδυσσῆος θείοιο",
"Λ806":"ἷξε θέων Πάτροκλος, ἵνά σφ᾽ ἀγορή τε θέμις τε",
"Λ807":"ἤην, τῇ δὴ καί σφι θεῶν ἐτετεύχατο βωμοί,",
"Λ808":"ἔνθά οἱ Εὐρύπυλος βεβλημένος ἀντεβόλησε",
"Λ809":"διογενὴς Εὐαιμονίδης κατὰ μηρὸν ὀϊστῷ",
"Λ810":"σκάζων ἐκ πολέμου: κατὰ δὲ νότιος ῥέεν ἱδρὼς",
"Λ811":"ὤμων καὶ κεφαλῆς, ἀπὸ δ᾽ ἕλκεος ἀργαλέοιο",
"Λ812":"αἷμα μέλαν κελάρυζε: νόος γε μὲν ἔμπεδος ἦεν.",
"Λ813":"τὸν δὲ ἰδὼν ᾤκτειρε Μενοιτίου ἄλκιμος υἱός,",
"Λ814":"καί ῥ᾽ ὀλοφυρόμενος ἔπεα πτερόεντα προσηύδα:",
"Λ815":"ἆ δειλοὶ Δαναῶν ἡγήτορες ἠδὲ μέδοντες",
"Λ816":"ὣς ἄρ᾽ ἐμέλλετε τῆλε φίλων καὶ πατρίδος αἴης",
"Λ817":"ἄσειν ἐν Τροίῃ ταχέας κύνας ἀργέτι δημῷ.",
"Λ818":"ἀλλ᾽ ἄγε μοι τόδε εἰπὲ διοτρεφὲς Εὐρύπυλ᾽ ἥρως,",
"Λ819":"ἤ ῥ᾽ ἔτι που σχήσουσι πελώριον Ἕκτορ᾽ Ἀχαιοί,",
"Λ820":"ἦ ἤδη φθίσονται ὑπ᾽ αὐτοῦ δουρὶ δαμέντες;",
"Λ821":"τὸν δ᾽ αὖτ᾽ Εὐρύπυλος βεβλημένος ἀντίον ηὔδα:",
"Λ822":"οὐκέτι διογενὲς Πατρόκλεες ἄλκαρ Ἀχαιῶν",
"Λ823":"ἔσσεται, ἀλλ᾽ ἐν νηυσὶ μελαίνῃσιν πεσέονται.",
"Λ824":"οἳ μὲν γὰρ δὴ πάντες, ὅσοι πάρος ἦσαν ἄριστοι,",
"Λ825":"ἐν νηυσὶν κέαται βεβλημένοι οὐτάμενοί τε",
"Λ826":"χερσὶν ὕπο Τρώων: τῶν δὲ σθένος ὄρνυται αἰέν.",
"Λ827":"ἀλλ᾽ ἐμὲ μὲν σὺ σάωσον ἄγων ἐπὶ νῆα μέλαιναν,",
"Λ828":"μηροῦ δ᾽ ἔκταμ᾽ ὀϊστόν, ἀπ᾽ αὐτοῦ δ᾽ αἷμα κελαινὸν",
"Λ829":"νίζ᾽ ὕδατι λιαρῷ, ἐπὶ δ᾽ ἤπια φάρμακα πάσσε",
"Λ830":"ἐσθλά, τά σε προτί φασιν Ἀχιλλῆος δεδιδάχθαι,",
"Λ831":"ὃν Χείρων ἐδίδαξε δικαιότατος Κενταύρων.",
"Λ832":"ἰητροὶ μὲν γὰρ Ποδαλείριος ἠδὲ Μαχάων",
"Λ833":"τὸν μὲν ἐνὶ κλισίῃσιν ὀΐομαι ἕλκος ἔχοντα",
"Λ834":"χρηΐζοντα καὶ αὐτὸν ἀμύμονος ἰητῆρος",
"Λ835":"κεῖσθαι: ὃ δ᾽ ἐν πεδίῳ Τρώων μένει ὀξὺν Ἄρηα.",
"Λ836":"τὸν δ᾽ αὖτε προσέειπε Μενοιτίου ἄλκιμος υἱός:",
"Λ837":"πῶς τὰρ ἔοι τάδε ἔργα; τί ῥέξομεν Εὐρύπυλ᾽ ἥρως;",
"Λ838":"ἔρχομαι ὄφρ᾽ Ἀχιλῆϊ δαΐφρονι μῦθον ἐνίσπω",
"Λ839":"ὃν Νέστωρ ἐπέτελλε Γερήνιος οὖρος Ἀχαιῶν:",
"Λ840":"ἀλλ᾽ οὐδ᾽ ὧς περ σεῖο μεθήσω τειρομένοιο.",
"Λ841":"ἦ, καὶ ὑπὸ στέρνοιο λαβὼν ἄγε ποιμένα λαῶν",
"Λ842":"ἐς κλισίην: θεράπων δὲ ἰδὼν ὑπέχευε βοείας.",
"Λ843":"ἔνθά μιν ἐκτανύσας ἐκ μηροῦ τάμνε μαχαίρῃ",
"Λ844":"ὀξὺ βέλος περιπευκές, ἀπ᾽ αὐτοῦ δ᾽ αἷμα κελαινὸν",
"Λ845":"νίζ᾽ ὕδατι λιαρῷ, ἐπὶ δὲ ῥίζαν βάλε πικρὴν",
"Λ846":"χερσὶ διατρίψας ὀδυνήφατον, ἥ οἱ ἁπάσας",
"Λ847":"ἔσχ᾽ ὀδύνας: τὸ μὲν ἕλκος ἐτέρσετο, παύσατο δ᾽ αἷμα.",
<h4 class="C2">Book 12</h4>"Μ1":"ὣς ὃ μὲν ἐν κλισίῃσι Μενοιτίου ἄλκιμος υἱὸς",
"Μ2":"ἰᾶτ᾽ Εὐρύπυλον βεβλημένον: οἳ δὲ μάχοντο",
"Μ3":"Ἀργεῖοι καὶ Τρῶες ὁμιλαδόν: οὐδ᾽ ἄρ᾽ ἔμελλε",
"Μ4":"τάφρος ἔτι σχήσειν Δαναῶν καὶ τεῖχος ὕπερθεν",
"Μ5":"εὐρύ, τὸ ποιήσαντο νεῶν ὕπερ, ἀμφὶ δὲ τάφρον",
"Μ6":"ἤλασαν: οὐδὲ θεοῖσι δόσαν κλειτὰς ἑκατόμβας:",
"Μ7":"ὄφρά σφιν νῆάς τε θοὰς καὶ ληΐδα πολλὴν",
"Μ8":"ἐντὸς ἔχον ῥύοιτο: θεῶν δ᾽ ἀέκητι τέτυκτο",
"Μ9":"ἀθανάτων: τὸ καὶ οὔ τι πολὺν χρόνον ἔμπεδον ἦεν.",
"Μ10":"ὄφρα μὲν Ἕκτωρ ζωὸς ἔην καὶ μήνι᾽ Ἀχιλλεὺς",
"Μ11":"καὶ Πριάμοιο ἄνακτος ἀπόρθητος πόλις ἔπλεν,",
"Μ12":"τόφρα δὲ καὶ μέγα τεῖχος Ἀχαιῶν ἔμπεδον ἦεν.",
"Μ13":"αὐτὰρ ἐπεὶ κατὰ μὲν Τρώων θάνον ὅσσοι ἄριστοι,",
"Μ14":"πολλοὶ δ᾽ Ἀργείων οἳ μὲν δάμεν, οἳ δὲ λίποντο,",
"Μ15":"πέρθετο δὲ Πριάμοιο πόλις δεκάτῳ ἐνιαυτῷ,",
"Μ16":"Ἀργεῖοι δ᾽ ἐν νηυσὶ φίλην ἐς πατρίδ᾽ ἔβησαν,",
"Μ17":"δὴ τότε μητιόωντο Ποσειδάων καὶ Ἀπόλλων",
"Μ18":"τεῖχος ἀμαλδῦναι ποταμῶν μένος εἰσαγαγόντες.",
"Μ19":"ὅσσοι ἀπ᾽ Ἰδαίων ὀρέων ἅλα δὲ προρέουσι,",
"Μ20":"Ῥῆσός θ᾽ Ἑπτάπορός τε Κάρησός τε Ῥοδίος τε",
"Μ21":"Γρήνικός τε καὶ Αἴσηπος δῖός τε Σκάμανδρος",
"Μ22":"καὶ Σιμόεις, ὅθι πολλὰ βοάγρια καὶ τρυφάλειαι",
"Μ23":"κάππεσον ἐν κονίῃσι καὶ ἡμιθέων γένος ἀνδρῶν:",
"Μ24":"τῶν πάντων ὁμόσε στόματ᾽ ἔτραπε Φοῖβος Ἀπόλλων,",
"Μ25":"ἐννῆμαρ δ᾽ ἐς τεῖχος ἵει ῥόον: ὗε δ᾽ ἄρα Ζεὺς",
"Μ26":"συνεχές, ὄφρά κε θᾶσσον ἁλίπλοα τείχεα θείη.",
"Μ27":"αὐτὸς δ᾽ ἐννοσίγαιος ἔχων χείρεσσι τρίαιναν",
"Μ28":"ἡγεῖτ᾽, ἐκ δ᾽ ἄρα πάντα θεμείλια κύμασι πέμπε",
"Μ29":"φιτρῶν καὶ λάων, τὰ θέσαν μογέοντες Ἀχαιοί,",
"Μ30":"λεῖα δ᾽ ἐποίησεν παρ᾽ ἀγάρροον Ἑλλήσποντον,",
"Μ31":"αὖτις δ᾽ ἠϊόνα μεγάλην ψαμάθοισι κάλυψε",
"Μ32":"τεῖχος ἀμαλδύνας: ποταμοὺς δ᾽ ἔτρεψε νέεσθαι",
"Μ33":"κὰρ ῥόον, ᾗ περ πρόσθεν ἵεν καλλίρροον ὕδωρ.",
"Μ34":"ὣς ἄρ᾽ ἔμελλον ὄπισθε Ποσειδάων καὶ Ἀπόλλων",
"Μ35":"θησέμεναι: τότε δ᾽ ἀμφὶ μάχη ἐνοπή τε δεδήει",
"Μ36":"τεῖχος ἐΰδμητον, κανάχιζε δὲ δούρατα πύργων",
"Μ37":"βαλλόμεν᾽: Ἀργεῖοι δὲ Διὸς μάστιγι δαμέντες",
"Μ38":"νηυσὶν ἔπι γλαφυρῇσιν ἐελμένοι ἰσχανόωντο",
"Μ39":"Ἕκτορα δειδιότες, κρατερὸν μήστωρα φόβοιο:",
"Μ40":"αὐτὰρ ὅ γ᾽ ὡς τὸ πρόσθεν ἐμάρνατο ἶσος ἀέλλῃ:",
"Μ41":"ὡς δ᾽ ὅτ᾽ ἂν ἔν τε κύνεσσι καὶ ἀνδράσι θηρευτῇσι",
"Μ42":"κάπριος ἠὲ λέων στρέφεται σθένεϊ βλεμεαίνων:",
"Μ43":"οἳ δέ τε πυργηδὸν σφέας αὐτοὺς ἀρτύναντες",
"Μ44":"ἀντίον ἵστανται καὶ ἀκοντίζουσι θαμειὰς",
"Μ45":"αἰχμὰς ἐκ χειρῶν: τοῦ δ᾽ οὔ ποτε κυδάλιμον κῆρ",
"Μ46":"ταρβεῖ οὐδὲ φοβεῖται, ἀγηνορίη δέ μιν ἔκτα:",
"Μ47":"ταρφέα τε στρέφεται στίχας ἀνδρῶν πειρητίζων:",
"Μ48":"ὅππῃ τ᾽ ἰθύσῃ τῇ εἴκουσι στίχες ἀνδρῶν:",
"Μ49":"ὣς Ἕκτωρ ἀν᾽ ὅμιλον ἰὼν ἐλλίσσεθ᾽ ἑταίρους",
"Μ50":"τάφρον ἐποτρύνων διαβαινέμεν: οὐδέ οἱ ἵπποι",
"Μ51":"τόλμων ὠκύποδες, μάλα δὲ χρεμέτιζον ἐπ᾽ ἄκρῳ",
"Μ52":"χείλει ἐφεσταότες: ἀπὸ γὰρ δειδίσσετο τάφρος",
"Μ53":"εὐρεῖ᾽, οὔτ᾽ ἄρ᾽ ὑπερθορέειν σχεδὸν οὔτε περῆσαι",
"Μ54":"ῥηϊδίη: κρημνοὶ γὰρ ἐπηρεφέες περὶ πᾶσαν",
"Μ55":"ἕστασαν ἀμφοτέρωθεν, ὕπερθεν δὲ σκολόπεσσιν",
"Μ56":"ὀξέσιν ἠρήρει, τοὺς ἵστασαν υἷες Ἀχαιῶν",
"Μ57":"πυκνοὺς καὶ μεγάλους δηΐων ἀνδρῶν ἀλεωρήν.",
"Μ58":"ἔνθ᾽ οὔ κεν ῥέα ἵππος ἐΰτροχον ἅρμα τιταίνων",
"Μ59":"ἐσβαίη, πεζοὶ δὲ μενοίνεον εἰ τελέουσι.",
"Μ60":"δὴ τότε Πουλυδάμας θρασὺν Ἕκτορα εἶπε παραστάς:",
"Μ61":"Ἕκτορ τ᾽ ἠδ᾽ ἄλλοι Τρώων ἀγοὶ ἠδ᾽ ἐπικούρων",
"Μ62":"ἀφραδέως διὰ τάφρον ἐλαύνομεν ὠκέας ἵππους:",
"Μ63":"ἣ δὲ μάλ᾽ ἀργαλέη περάαν: σκόλοπες γὰρ ἐν αὐτῇ",
"Μ64":"ὀξέες ἑστᾶσιν, ποτὶ δ᾽ αὐτοὺς τεῖχος Ἀχαιῶν,",
"Μ65":"ἔνθ᾽ οὔ πως ἔστιν καταβήμεναι οὐδὲ μάχεσθαι",
"Μ66":"ἱππεῦσι: στεῖνος γάρ, ὅθι τρώσεσθαι ὀΐω.",
"Μ67":"εἰ μὲν γὰρ τοὺς πάγχυ κακὰ φρονέων ἀλαπάζει",
"Μ68":"Ζεὺς ὑψιβρεμέτης, Τρώεσσι δὲ ἵετ᾽ ἀρήγειν,",
"Μ69":"ἦ τ᾽ ἂν ἔγωγ᾽ ἐθέλοιμι καὶ αὐτίκα τοῦτο γενέσθαι,",
"Μ70":"νωνύμνους ἀπολέσθαι ἀπ᾽ Ἄργεος ἐνθάδ᾽ Ἀχαιούς:",
"Μ71":"εἰ δέ χ᾽ ὑποστρέψωσι, παλίωξις δὲ γένηται",
"Μ72":"ἐκ νηῶν καὶ τάφρῳ ἐνιπλήξωμεν ὀρυκτῇ,",
"Μ73":"οὐκέτ᾽ ἔπειτ᾽ ὀΐω οὐδ᾽ ἄγγελον ἀπονέεσθαι",
"Μ74":"ἄψορρον προτὶ ἄστυ ἑλιχθέντων ὑπ᾽ Ἀχαιῶν.",
"Μ75":"ἀλλ᾽ ἄγεθ᾽ ὡς ἂν ἐγὼ εἴπω πειθώμεθα πάντες:",
"Μ76":"ἵππους μὲν θεράποντες ἐρυκόντων ἐπὶ τάφρῳ,",
"Μ77":"αὐτοὶ δὲ πρυλέες σὺν τεύχεσι θωρηχθέντες",
"Μ78":"Ἕκτορι πάντες ἑπώμεθ᾽ ἀολλέες: αὐτὰρ Ἀχαιοὶ",
"Μ79":"οὐ μενέουσ᾽ εἰ δή σφιν ὀλέθρου πείρατ᾽ ἐφῆπται.",
"Μ80":"ὣς φάτο Πουλυδάμας, ἅδε δ᾽ Ἕκτορι μῦθος ἀπήμων,",
"Μ81":"αὐτίκα δ᾽ ἐξ ὀχέων σὺν τεύχεσιν ἆλτο χαμᾶζε.",
"Μ82":"οὐδὲ μὲν ἄλλοι Τρῶες ἐφ᾽ ἵππων ἠγερέθοντο,",
"Μ83":"ἀλλ᾽ ἀπὸ πάντες ὄρουσαν, ἐπεὶ ἴδον Ἕκτορα δῖον.",
"Μ84":"ἡνιόχῳ μὲν ἔπειτα ἑῷ ἐπέτελλεν ἕκαστος",
"Μ85":"ἵππους εὖ κατὰ κόσμον ἐρυκέμεν αὖθ᾽ ἐπὶ τάφρῳ:",
"Μ86":"οἳ δὲ διαστάντες σφέας αὐτοὺς ἀρτύναντες",
"Μ87":"πένταχα κοσμηθέντες ἅμ᾽ ἡγεμόνεσσιν ἕποντο.",
"Μ88":"οἳ μὲν ἅμ᾽ Ἕκτορ᾽ ἴσαν καὶ ἀμύμονι Πουλυδάμαντι,",
"Μ89":"οἳ πλεῖστοι καὶ ἄριστοι ἔσαν, μέμασαν δὲ μάλιστα",
"Μ90":"τεῖχος ῥηξάμενοι κοίλῃς ἐπὶ νηυσὶ μάχεσθαι.",
"Μ91":"καί σφιν Κεβριόνης τρίτος εἵπετο: πὰρ δ᾽ ἄρ᾽ ὄχεσφιν",
"Μ92":"ἄλλον Κεβριόναο χερείονα κάλλιπεν Ἕκτωρ.",
"Μ93":"τῶν δ᾽ ἑτέρων Πάρις ἦρχε καὶ Ἀλκάθοος καὶ Ἀγήνωρ,",
"Μ94":"τῶν δὲ τρίτων Ἕλενος καὶ Δηΐφοβος θεοειδὴς",
"Μ95":"υἷε δύω Πριάμοιο: τρίτος δ᾽ ἦν Ἄσιος ἥρως",
"Μ96":"Ἄσιος Ὑρτακίδης, ὃν Ἀρίσβηθεν φέρον ἵπποι",
"Μ97":"αἴθωνες μεγάλοι ποταμοῦ ἄπο Σελλήεντος.",
"Μ98":"τῶν δὲ τετάρτων ἦρχεν ἐῢς πάϊς Ἀγχίσαο",
"Μ99":"Αἰνείας, ἅμα τῷ γε δύω Ἀντήνορος υἷε",
"Μ100":"Ἀρχέλοχός τ᾽ Ἀκάμας τε μάχης εὖ εἰδότε πάσης.",
"Μ101":"Σαρπηδὼν δ᾽ ἡγήσατ᾽ ἀγακλειτῶν ἐπικούρων,",
"Μ102":"πρὸς δ᾽ ἕλετο Γλαῦκον καὶ ἀρήϊον Ἀστεροπαῖον:",
"Μ103":"οἳ γάρ οἱ εἴσαντο διακριδὸν εἶναι ἄριστοι",
"Μ104":"τῶν ἄλλων μετά γ᾽ αὐτόν: ὃ δ᾽ ἔπρεπε καὶ διὰ πάντων.",
"Μ105":"οἳ δ᾽ ἐπεὶ ἀλλήλους ἄραρον τυκτῇσι βόεσσι",
"Μ106":"βάν ῥ᾽ ἰθὺς Δαναῶν λελιημένοι, οὐδ᾽ ἔτ᾽ ἔφαντο",
"Μ107":"σχήσεσθ᾽, ἀλλ᾽ ἐν νηυσὶ μελαίνῃσιν πεσέεσθαι.",
"Μ108":"ἔνθ᾽ ἄλλοι Τρῶες τηλεκλειτοί τ᾽ ἐπίκουροι",
"Μ109":"βουλῇ Πουλυδάμαντος ἀμωμήτοιο πίθοντο:",
"Μ110":"ἀλλ᾽ οὐχ Ὑρτακίδης ἔθελ᾽ Ἄσιος ὄρχαμος ἀνδρῶν",
"Μ111":"αὖθι λιπεῖν ἵππους τε καὶ ἡνίοχον θεράποντα,",
"Μ112":"ἀλλὰ σὺν αὐτοῖσιν πέλασεν νήεσσι θοῇσι",
"Μ113":"νήπιος, οὐδ᾽ ἄρ᾽ ἔμελλε κακὰς ὑπὸ κῆρας ἀλύξας",
"Μ114":"ἵπποισιν καὶ ὄχεσφιν ἀγαλλόμενος παρὰ νηῶν",
"Μ115":"ἂψ ἀπονοστήσειν προτὶ Ἴλιον ἠνεμόεσσαν:",
"Μ116":"πρόσθεν γάρ μιν μοῖρα δυσώνυμος ἀμφεκάλυψεν",
"Μ117":"ἔγχεϊ Ἰδομενῆος ἀγαυοῦ Δευκαλίδαο.",
"Μ118":"εἴσατο γὰρ νηῶν ἐπ᾽ ἀριστερά, τῇ περ Ἀχαιοὶ",
"Μ119":"ἐκ πεδίου νίσοντο σὺν ἵπποισιν καὶ ὄχεσφι:",
"Μ120":"τῇ ῥ᾽ ἵππους τε καὶ ἅρμα διήλασεν, οὐδὲ πύλῃσιν",
"Μ121":"εὗρ᾽ ἐπικεκλιμένας σανίδας καὶ μακρὸν ὀχῆα,",
"Μ122":"ἀλλ᾽ ἀναπεπταμένας ἔχον ἀνέρες, εἴ τιν᾽ ἑταίρων",
"Μ123":"ἐκ πολέμου φεύγοντα σαώσειαν μετὰ νῆας.",
"Μ124":"τῇ ῥ᾽ ἰθὺς φρονέων ἵππους ἔχε, τοὶ δ᾽ ἅμ᾽ ἕποντο",
"Μ125":"ὀξέα κεκλήγοντες: ἔφαντο γὰρ οὐκ ἔτ᾽ Ἀχαιοὺς",
"Μ126":"σχήσεσθ᾽, ἀλλ᾽ ἐν νηυσὶ μελαίνῃσιν πεσέεσθαι",
"Μ127":"νήπιοι, ἐν δὲ πύλῃσι δύ᾽ ἀνέρας εὗρον ἀρίστους",
"Μ128":"υἷας ὑπερθύμους Λαπιθάων αἰχμητάων,",
"Μ129":"τὸν μὲν Πειριθόου υἷα κρατερὸν Πολυποίτην,",
"Μ130":"τὸν δὲ Λεοντῆα βροτολοιγῷ ἶσον Ἄρηϊ.",
"Μ131":"τὼ μὲν ἄρα προπάροιθε πυλάων ὑψηλάων",
"Μ132":"ἕστασαν ὡς ὅτε τε δρύες οὔρεσιν ὑψικάρηνοι,",
"Μ133":"αἵ τ᾽ ἄνεμον μίμνουσι καὶ ὑετὸν ἤματα πάντα",
"Μ134":"ῥίζῃσιν μεγάλῃσι διηνεκέεσσ᾽ ἀραρυῖαι:",
"Μ135":"ὣς ἄρα τὼ χείρεσσι πεποιθότες ἠδὲ βίηφι",
"Μ136":"μίμνον ἐπερχόμενον μέγαν Ἄσιον οὐδὲ φέβοντο.",
"Μ137":"οἳ δ᾽ ἰθὺς πρὸς τεῖχος ἐΰδμητον βόας αὔας",
"Μ138":"ὑψόσ᾽ ἀνασχόμενοι ἔκιον μεγάλῳ ἀλαλητῷ",
"Μ139":"Ἄσιον ἀμφὶ ἄνακτα καὶ Ἰαμενὸν καὶ Ὀρέστην",
"Μ140":"Ἀσιάδην τ᾽ Ἀδάμαντα Θόωνά τε Οἰνόμαόν τε.",
"Μ141":"οἳ δ᾽ ἤτοι εἷος μὲν ἐϋκνήμιδας Ἀχαιοὺς",
"Μ142":"ὄρνυον ἔνδον ἐόντες ἀμύνεσθαι περὶ νηῶν:",
"Μ143":"αὐτὰρ ἐπεὶ δὴ τεῖχος ἐπεσσυμένους ἐνόησαν",
"Μ144":"Τρῶας, ἀτὰρ Δαναῶν γένετο ἰαχή τε φόβος τε,",
"Μ145":"ἐκ δὲ τὼ ἀΐξαντε πυλάων πρόσθε μαχέσθην",
"Μ146":"ἀγροτέροισι σύεσσιν ἐοικότε, τώ τ᾽ ἐν ὄρεσσιν",
"Μ147":"ἀνδρῶν ἠδὲ κυνῶν δέχαται κολοσυρτὸν ἰόντα,",
"Μ148":"δοχμώ τ᾽ ἀΐσσοντε περὶ σφίσιν ἄγνυτον ὕλην",
"Μ149":"πρυμνὴν ἐκτάμνοντες, ὑπαὶ δέ τε κόμπος ὀδόντων",
"Μ150":"γίγνεται εἰς ὅ κέ τίς τε βαλὼν ἐκ θυμὸν ἕληται:",
"Μ151":"ὣς τῶν κόμπει χαλκὸς ἐπὶ στήθεσσι φαεινὸς",
"Μ152":"ἄντην βαλλομένων: μάλα γὰρ κρατερῶς ἐμάχοντο",
"Μ153":"λαοῖσιν καθύπερθε πεποιθότες ἠδὲ βίηφιν.",
"Μ154":"οἳ δ᾽ ἄρα χερμαδίοισιν ἐϋδμήτων ἀπὸ πύργων",
"Μ155":"βάλλον ἀμυνόμενοι σφῶν τ᾽ αὐτῶν καὶ κλισιάων",
"Μ156":"νηῶν τ᾽ ὠκυπόρων: νιφάδες δ᾽ ὡς πῖπτον ἔραζε,",
"Μ157":"ἅς τ᾽ ἄνεμος ζαὴς νέφεα σκιόεντα δονήσας",
"Μ158":"ταρφειὰς κατέχευεν ἐπὶ χθονὶ πουλυβοτείρῃ:",
"Μ159":"ὣς τῶν ἐκ χειρῶν βέλεα ῥέον ἠμὲν Ἀχαιῶν",
"Μ160":"ἠδὲ καὶ ἐκ Τρώων: κόρυθες δ᾽ ἀμφ᾽ αὖον ἀΰτευν",
"Μ161":"βαλλομένων μυλάκεσσι καὶ ἀσπίδες ὀμφαλόεσσαι.",
"Μ162":"δή ῥα τότ᾽ ᾤμωξεν καὶ ὣ πεπλήγετο μηρὼ",
"Μ163":"Ἄσιος Ὑρτακίδης, καὶ ἀλαστήσας ἔπος ηὔδα:",
"Μ164":"Ζεῦ πάτερ ἦ ῥά νυ καὶ σὺ φιλοψευδὴς ἐτέτυξο",
"Μ165":"πάγχυ μάλ᾽: οὐ γὰρ ἔγωγ᾽ ἐφάμην ἥρωας Ἀχαιοὺς",
"Μ166":"σχήσειν ἡμέτερόν γε μένος καὶ χεῖρας ἀάπτους.",
"Μ167":"οἳ δ᾽, ὥς τε σφῆκες μέσον αἰόλοι ἠὲ μέλισσαι",
"Μ168":"οἰκία ποιήσωνται ὁδῷ ἔπι παιπαλοέσσῃ,",
"Μ169":"οὐδ᾽ ἀπολείπουσιν κοῖλον δόμον, ἀλλὰ μένοντες",
"Μ170":"ἄνδρας θηρητῆρας ἀμύνονται περὶ τέκνων,",
"Μ171":"ὣς οἵ γ᾽ οὐκ ἐθέλουσι πυλάων καὶ δύ᾽ ἐόντε",
"Μ172":"χάσσασθαι πρίν γ᾽ ἠὲ κατακτάμεν ἠὲ ἁλῶναι.",
"Μ173":"ὣς ἔφατ᾽, οὐδὲ Διὸς πεῖθε φρένα ταῦτ᾽ ἀγορεύων:",
"Μ174":"Ἕκτορι γάρ οἱ θυμὸς ἐβούλετο κῦδος ὀρέξαι.",
"Μ175":"ἄλλοι δ᾽ ἀμφ᾽ ἄλλῃσι μάχην ἐμάχοντο πύλῃσιν:",
"Μ176":"ἀργαλέον δέ με ταῦτα θεὸν ὣς πάντ᾽ ἀγορεῦσαι:",
"Μ177":"πάντῃ γὰρ περὶ τεῖχος ὀρώρει θεσπιδαὲς πῦρ",
"Μ178":"λάϊνον: Ἀργεῖοι δὲ καὶ ἀχνύμενοί περ ἀνάγκῃ",
"Μ179":"νηῶν ἠμύνοντο: θεοὶ δ᾽ ἀκαχήατο θυμὸν",
"Μ180":"πάντες ὅσοι Δαναοῖσι μάχης ἐπιτάρροθοι ἦσαν.",
"Μ181":"σὺν δ᾽ ἔβαλον Λαπίθαι πόλεμον καὶ δηϊοτῆτα.",
"Μ182":"ἔνθ᾽ αὖ Πειριθόου υἱὸς κρατερὸς Πολυποίτης",
"Μ183":"δουρὶ βάλεν Δάμασον κυνέης διὰ χαλκοπαρῄου:",
"Μ184":"οὐδ᾽ ἄρα χαλκείη κόρυς ἔσχεθεν, ἀλλὰ διὰ πρὸ",
"Μ185":"αἰχμὴ χαλκείη ῥῆξ᾽ ὀστέον, ἐγκέφαλος δὲ",
"Μ186":"ἔνδον ἅπας πεπάλακτο: δάμασσε δέ μιν μεμαῶτα:",
"Μ187":"αὐτὰρ ἔπειτα Πύλωνα καὶ Ὄρμενον ἐξενάριξεν.",
"Μ188":"υἱὸν δ᾽ Ἀντιμάχοιο Λεοντεὺς ὄζος Ἄρηος",
"Μ189":"Ἱππόμαχον βάλε δουρὶ κατὰ ζωστῆρα τυχήσας.",
"Μ190":"αὖτις δ᾽ ἐκ κολεοῖο ἐρυσσάμενος ξίφος ὀξὺ",
"Μ191":"Ἀντιφάτην μὲν πρῶτον ἐπαΐξας δι᾽ ὁμίλου",
"Μ192":"πλῆξ᾽ αὐτοσχεδίην: ὃ δ᾽ ἄρ᾽ ὕπτιος οὔδει ἐρείσθη:",
"Μ193":"αὐτὰρ ἔπειτα Μένωνα καὶ Ἰαμενὸν καὶ Ὀρέστην",
"Μ194":"πάντας ἐπασσυτέρους πέλασε χθονὶ πουλυβοτείρῃ.",
"Μ195":"ὄφρ᾽ οἳ τοὺς ἐνάριζον ἀπ᾽ ἔντεα μαρμαίροντα,",
"Μ196":"τόφρ᾽ οἳ Πουλυδάμαντι καὶ Ἕκτορι κοῦροι ἕποντο,",
"Μ197":"οἳ πλεῖστοι καὶ ἄριστοι ἔσαν, μέμασαν δὲ μάλιστα",
"Μ198":"τεῖχός τε ῥήξειν καὶ ἐνιπρήσειν πυρὶ νῆας,",
"Μ199":"οἵ ῥ᾽ ἔτι μερμήριζον ἐφεσταότες παρὰ τάφρῳ.",
"Μ200":"ὄρνις γάρ σφιν ἐπῆλθε περησέμεναι μεμαῶσιν",
"Μ201":"αἰετὸς ὑψιπέτης ἐπ᾽ ἀριστερὰ λαὸν ἐέργων",
"Μ202":"φοινήεντα δράκοντα φέρων ὀνύχεσσι πέλωρον",
"Μ203":"ζωὸν ἔτ᾽ ἀσπαίροντα, καὶ οὔ πω λήθετο χάρμης,",
"Μ204":"κόψε γὰρ αὐτὸν ἔχοντα κατὰ στῆθος παρὰ δειρὴν",
"Μ205":"ἰδνωθεὶς ὀπίσω: ὃ δ᾽ ἀπὸ ἕθεν ἧκε χαμᾶζε",
"Μ206":"ἀλγήσας ὀδύνῃσι, μέσῳ δ᾽ ἐνὶ κάββαλ᾽ ὁμίλῳ,",
"Μ207":"αὐτὸς δὲ κλάγξας πέτετο πνοιῇς ἀνέμοιο.",
"Μ208":"Τρῶες δ᾽ ἐρρίγησαν ὅπως ἴδον αἰόλον ὄφιν",
"Μ209":"κείμενον ἐν μέσσοισι Διὸς τέρας αἰγιόχοιο.",
"Μ210":"δὴ τότε Πουλυδάμας θρασὺν Ἕκτορα εἶπε παραστάς:",
"Μ211":"Ἕκτορ ἀεὶ μέν πώς μοι ἐπιπλήσσεις ἀγορῇσιν",
"Μ212":"ἐσθλὰ φραζομένῳ, ἐπεὶ οὐδὲ μὲν οὐδὲ ἔοικε",
"Μ213":"δῆμον ἐόντα παρὲξ ἀγορευέμεν, οὔτ᾽ ἐνὶ βουλῇ",
"Μ214":"οὔτέ ποτ᾽ ἐν πολέμῳ, σὸν δὲ κράτος αἰὲν ἀέξειν:",
"Μ215":"νῦν αὖτ᾽ ἐξερέω ὥς μοι δοκεῖ εἶναι ἄριστα.",
"Μ216":"μὴ ἴομεν Δαναοῖσι μαχησόμενοι περὶ νηῶν.",
"Μ217":"ὧδε γὰρ ἐκτελέεσθαι ὀΐομαι, εἰ ἐτεόν γε",
"Μ218":"Τρωσὶν ὅδ᾽ ὄρνις ἦλθε περησέμεναι μεμαῶσιν",
"Μ219":"αἰετὸς ὑψιπέτης ἐπ᾽ ἀριστερὰ λαὸν ἐέργων",
"Μ220":"φοινήεντα δράκοντα φέρων ὀνύχεσσι πέλωρον",
"Μ221":"ζωόν: ἄφαρ δ᾽ ἀφέηκε πάρος φίλα οἰκί᾽ ἱκέσθαι,",
"Μ222":"οὐδ᾽ ἐτέλεσσε φέρων δόμεναι τεκέεσσιν ἑοῖσιν.",
"Μ223":"ὣς ἡμεῖς, εἴ πέρ τε πύλας καὶ τεῖχος Ἀχαιῶν",
"Μ224":"ῥηξόμεθα σθένεϊ μεγάλῳ, εἴξωσι δ᾽ Ἀχαιοί,",
"Μ225":"οὐ κόσμῳ παρὰ ναῦφιν ἐλευσόμεθ᾽ αὐτὰ κέλευθα:",
"Μ226":"πολλοὺς γὰρ Τρώων καταλείψομεν, οὕς κεν Ἀχαιοὶ",
"Μ227":"χαλκῷ δῃώσωσιν ἀμυνόμενοι περὶ νηῶν.",
"Μ228":"ὧδέ χ᾽ ὑποκρίναιτο θεοπρόπος, ὃς σάφα θυμῷ",
"Μ229":"εἰδείη τεράων καί οἱ πειθοίατο λαοί.",
"Μ230":"τὸν δ᾽ ἄρ᾽ ὑπόδρα ἰδὼν προσέφη κορυθαίολος Ἕκτωρ:",
"Μ231":"Πουλυδάμα, σὺ μὲν οὐκ ἔτ᾽ ἐμοὶ φίλα ταῦτ᾽ ἀγορεύεις:",
"Μ232":"οἶσθα καὶ ἄλλον μῦθον ἀμείνονα τοῦδε νοῆσαι.",
"Μ233":"εἰ δ᾽ ἐτεὸν δὴ τοῦτον ἀπὸ σπουδῆς ἀγορεύεις,",
"Μ234":"ἐξ ἄρα δή τοι ἔπειτα θεοὶ φρένας ὤλεσαν αὐτοί,",
"Μ235":"ὃς κέλεαι Ζηνὸς μὲν ἐριγδούποιο λαθέσθαι",
"Μ236":"βουλέων, ἅς τέ μοι αὐτὸς ὑπέσχετο καὶ κατένευσε:",
"Μ237":"τύνη δ᾽ οἰωνοῖσι τανυπτερύγεσσι κελεύεις",
"Μ238":"πείθεσθαι, τῶν οὔ τι μετατρέπομ᾽ οὐδ᾽ ἀλεγίζω",
"Μ239":"εἴτ᾽ ἐπὶ δεξί᾽ ἴωσι πρὸς ἠῶ τ᾽ ἠέλιόν τε,",
"Μ240":"εἴτ᾽ ἐπ᾽ ἀριστερὰ τοί γε ποτὶ ζόφον ἠερόεντα.",
"Μ241":"ἡμεῖς δὲ μεγάλοιο Διὸς πειθώμεθα βουλῇ,",
"Μ242":"ὃς πᾶσι θνητοῖσι καὶ ἀθανάτοισιν ἀνάσσει.",
"Μ243":"εἷς οἰωνὸς ἄριστος ἀμύνεσθαι περὶ πάτρης.",
"Μ244":"τίπτε σὺ δείδοικας πόλεμον καὶ δηϊοτῆτα;",
"Μ245":"εἴ περ γάρ τ᾽ ἄλλοι γε περὶ κτεινώμεθα πάντες",
"Μ246":"νηυσὶν ἐπ᾽ Ἀργείων, σοὶ δ᾽ οὐ δέος ἔστ᾽ ἀπολέσθαι:",
"Μ247":"οὐ γάρ τοι κραδίη μενεδήϊος οὐδὲ μαχήμων.",
"Μ248":"εἰ δὲ σὺ δηϊοτῆτος ἀφέξεαι, ἠέ τιν᾽ ἄλλον",
"Μ249":"παρφάμενος ἐπέεσσιν ἀποτρέψεις πολέμοιο,",
"Μ250":"αὐτίκ᾽ ἐμῷ ὑπὸ δουρὶ τυπεὶς ἀπὸ θυμὸν ὀλέσσεις.",
"Μ251":"ὣς ἄρα φωνήσας ἡγήσατο, τοὶ δ᾽ ἅμ᾽ ἕποντο",
"Μ252":"ἠχῇ θεσπεσίῃ: ἐπὶ δὲ Ζεὺς τερπικέραυνος",
"Μ253":"ὦρσεν ἀπ᾽ Ἰδαίων ὀρέων ἀνέμοιο θύελλαν,",
"Μ254":"ἥ ῥ᾽ ἰθὺς νηῶν κονίην φέρεν: αὐτὰρ Ἀχαιῶν",
"Μ255":"θέλγε νόον, Τρωσὶν δὲ καὶ Ἕκτορι κῦδος ὄπαζε.",
"Μ256":"τοῦ περ δὴ τεράεσσι πεποιθότες ἠδὲ βίηφι",
"Μ257":"ῥήγνυσθαι μέγα τεῖχος Ἀχαιῶν πειρήτιζον.",
"Μ258":"κρόσσας μὲν πύργων ἔρυον, καὶ ἔρειπον ἐπάλξεις,",
"Μ259":"στήλας τε προβλῆτας ἐμόχλεον, ἃς ἄρ᾽ Ἀχαιοὶ",
"Μ260":"πρώτας ἐν γαίῃ θέσαν ἔμμεναι ἔχματα πύργων.",
"Μ261":"τὰς οἵ γ᾽ αὐέρυον, ἔλποντο δὲ τεῖχος Ἀχαιῶν",
"Μ262":"ῥήξειν: οὐδέ νύ πω Δαναοὶ χάζοντο κελεύθου,",
"Μ263":"ἀλλ᾽ οἵ γε ῥινοῖσι βοῶν φράξαντες ἐπάλξεις",
"Μ264":"βάλλον ἀπ᾽ αὐτάων δηΐους ὑπὸ τεῖχος ἰόντας.",
"Μ265":"ἀμφοτέρω δ᾽ Αἴαντε κελευτιόωντ᾽ ἐπὶ πύργων",
"Μ266":"πάντοσε φοιτήτην μένος ὀτρύνοντες Ἀχαιῶν.",
"Μ267":"ἄλλον μειλιχίοις, ἄλλον στερεοῖς ἐπέεσσι",
"Μ268":"νείκεον, ὅν τινα πάγχυ μάχης μεθιέντα ἴδοιεν:",
"Μ269":"ὦ φίλοι Ἀργείων ὅς τ᾽ ἔξοχος ὅς τε μεσήεις",
"Μ270":"ὅς τε χερειότερος, ἐπεὶ οὔ πω πάντες ὁμοῖοι",
"Μ271":"ἀνέρες ἐν πολέμῳ, νῦν ἔπλετο ἔργον ἅπασι:",
"Μ272":"καὶ δ᾽ αὐτοὶ τόδε που γιγνώσκετε. μή τις ὀπίσσω",
"Μ273":"τετράφθω ποτὶ νῆας ὁμοκλητῆρος ἀκούσας,",
"Μ274":"ἀλλὰ πρόσω ἵεσθε καὶ ἀλλήλοισι κέλεσθε,",
"Μ275":"αἴ κε Ζεὺς δώῃσιν Ὀλύμπιος ἀστεροπητὴς",
"Μ276":"νεῖκος ἀπωσαμένους δηΐους προτὶ ἄστυ δίεσθαι.",
"Μ277":"ὣς τώ γε προβοῶντε μάχην ὄτρυνον Ἀχαιῶν.",
"Μ278":"τῶν δ᾽, ὥς τε νιφάδες χιόνος πίπτωσι θαμειαὶ",
"Μ279":"ἤματι χειμερίῳ, ὅτε τ᾽ ὤρετο μητίετα Ζεὺς",
"Μ280":"νιφέμεν ἀνθρώποισι πιφαυσκόμενος τὰ ἃ κῆλα:",
"Μ281":"κοιμήσας δ᾽ ἀνέμους χέει ἔμπεδον, ὄφρα καλύψῃ",
"Μ282":"ὑψηλῶν ὀρέων κορυφὰς καὶ πρώονας ἄκρους",
"Μ283":"καὶ πεδία λωτοῦντα καὶ ἀνδρῶν πίονα ἔργα,",
"Μ284":"καί τ᾽ ἐφ᾽ ἁλὸς πολιῆς κέχυται λιμέσιν τε καὶ ἀκταῖς,",
"Μ285":"κῦμα δέ μιν προσπλάζον ἐρύκεται: ἄλλά τε πάντα",
"Μ286":"εἴλυται καθύπερθ᾽, ὅτ᾽ ἐπιβρίσῃ Διὸς ὄμβρος:",
"Μ287":"ὣς τῶν ἀμφοτέρωσε λίθοι πωτῶντο θαμειαί,",
"Μ288":"αἱ μὲν ἄρ᾽ ἐς Τρῶας, αἱ δ᾽ ἐκ Τρώων ἐς Ἀχαιούς,",
"Μ289":"βαλλομένων: τὸ δὲ τεῖχος ὕπερ πᾶν δοῦπος ὀρώρει.",
"Μ290":"οὐδ᾽ ἄν πω τότε γε Τρῶες καὶ φαίδιμος Ἕκτωρ",
"Μ291":"τείχεος ἐρρήξαντο πύλας καὶ μακρὸν ὀχῆα,",
"Μ292":"εἰ μὴ ἄρ᾽ υἱὸν ἑὸν Σαρπηδόνα μητίετα Ζεὺς",
"Μ293":"ὦρσεν ἐπ᾽ Ἀργείοισι λέονθ᾽ ὣς βουσὶν ἕλιξιν.",
"Μ294":"αὐτίκα δ᾽ ἀσπίδα μὲν πρόσθ᾽ ἔσχετο πάντοσ᾽ ἐΐσην",
"Μ295":"καλὴν χαλκείην ἐξήλατον, ἣν ἄρα χαλκεὺς",
"Μ296":"ἤλασεν, ἔντοσθεν δὲ βοείας ῥάψε θαμειὰς",
"Μ297":"χρυσείῃς ῥάβδοισι διηνεκέσιν περὶ κύκλον.",
"Μ298":"τὴν ἄρ᾽ ὅ γε πρόσθε σχόμενος δύο δοῦρε τινάσσων",
"Μ299":"βῆ ῥ᾽ ἴμεν ὥς τε λέων ὀρεσίτροφος, ὅς τ᾽ ἐπιδευὴς",
"Μ300":"δηρὸν ἔῃ κρειῶν, κέλεται δέ ἑ θυμὸς ἀγήνωρ",
"Μ301":"μήλων πειρήσοντα καὶ ἐς πυκινὸν δόμον ἐλθεῖν:",
"Μ302":"εἴ περ γάρ χ᾽ εὕρῃσι παρ᾽ αὐτόφι βώτορας ἄνδρας",
"Μ303":"σὺν κυσὶ καὶ δούρεσσι φυλάσσοντας περὶ μῆλα,",
"Μ304":"οὔ ῥά τ᾽ ἀπείρητος μέμονε σταθμοῖο δίεσθαι,",
"Μ305":"ἀλλ᾽ ὅ γ᾽ ἄρ᾽ ἢ ἥρπαξε μετάλμενος, ἠὲ καὶ αὐτὸς",
"Μ306":"ἔβλητ᾽ ἐν πρώτοισι θοῆς ἀπὸ χειρὸς ἄκοντι:",
"Μ307":"ὥς ῥα τότ᾽ ἀντίθεον Σαρπηδόνα θυμὸς ἀνῆκε",
"Μ308":"τεῖχος ἐπαΐξαι διά τε ῥήξασθαι ἐπάλξεις.",
"Μ309":"αὐτίκα δὲ Γλαῦκον προσέφη παῖδ᾽ Ἱππολόχοιο:",
"Μ310":"Γλαῦκε τί ἢ δὴ νῶϊ τετιμήμεσθα μάλιστα",
"Μ311":"ἕδρῃ τε κρέασίν τε ἰδὲ πλείοις δεπάεσσιν",
"Μ312":"ἐν Λυκίῃ, πάντες δὲ θεοὺς ὣς εἰσορόωσι,",
"Μ313":"καὶ τέμενος νεμόμεσθα μέγα Ξάνθοιο παρ᾽ ὄχθας",
"Μ314":"καλὸν φυταλιῆς καὶ ἀρούρης πυροφόροιο;",
"Μ315":"τὼ νῦν χρὴ Λυκίοισι μέτα πρώτοισιν ἐόντας",
"Μ316":"ἑστάμεν ἠδὲ μάχης καυστείρης ἀντιβολῆσαι,",
"Μ317":"ὄφρά τις ὧδ᾽ εἴπῃ Λυκίων πύκα θωρηκτάων:",
"Μ318":"οὐ μὰν ἀκλεέες Λυκίην κάτα κοιρανέουσιν",
"Μ319":"ἡμέτεροι βασιλῆες, ἔδουσί τε πίονα μῆλα",
"Μ320":"οἶνόν τ᾽ ἔξαιτον μελιηδέα: ἀλλ᾽ ἄρα καὶ ἲς",
"Μ321":"ἐσθλή, ἐπεὶ Λυκίοισι μέτα πρώτοισι μάχονται.",
"Μ322":"ὦ πέπον εἰ μὲν γὰρ πόλεμον περὶ τόνδε φυγόντε",
"Μ323":"αἰεὶ δὴ μέλλοιμεν ἀγήρω τ᾽ ἀθανάτω τε",
"Μ324":"ἔσσεσθ᾽, οὔτέ κεν αὐτὸς ἐνὶ πρώτοισι μαχοίμην",
"Μ325":"οὔτέ κε σὲ στέλλοιμι μάχην ἐς κυδιάνειραν:",
"Μ326":"νῦν δ᾽ ἔμπης γὰρ κῆρες ἐφεστᾶσιν θανάτοιο",
"Μ327":"μυρίαι, ἃς οὐκ ἔστι φυγεῖν βροτὸν οὐδ᾽ ὑπαλύξαι,",
"Μ328":"ἴομεν ἠέ τῳ εὖχος ὀρέξομεν ἠέ τις ἡμῖν.",
"Μ329":"ὣς ἔφατ᾽, οὐδὲ Γλαῦκος ἀπετράπετ᾽ οὐδ᾽ ἀπίθησε:",
"Μ330":"τὼ δ᾽ ἰθὺς βήτην Λυκίων μέγα ἔθνος ἄγοντε.",
"Μ331":"τοὺς δὲ ἰδὼν ῥίγησ᾽ υἱὸς Πετεῶο Μενεσθεύς:",
"Μ332":"τοῦ γὰρ δὴ πρὸς πύργον ἴσαν κακότητα φέροντες.",
"Μ333":"πάπτηνεν δ᾽ ἀνὰ πύργον Ἀχαιῶν εἴ τιν᾽ ἴδοιτο",
"Μ334":"ἡγεμόνων, ὅς τίς οἱ ἀρὴν ἑτάροισιν ἀμύναι:",
"Μ335":"ἐς δ᾽ ἐνόησ᾽ Αἴαντε δύω πολέμου ἀκορήτω",
"Μ336":"ἑσταότας, Τεῦκρόν τε νέον κλισίηθεν ἰόντα",
"Μ337":"ἐγγύθεν: ἀλλ᾽ οὔ πώς οἱ ἔην βώσαντι γεγωνεῖν:",
"Μ338":"τόσσος γὰρ κτύπος ἦεν, ἀϋτὴ δ᾽ οὐρανὸν ἷκε,",
"Μ339":"βαλλομένων σακέων τε καὶ ἱπποκόμων τρυφαλειῶν",
"Μ340":"καὶ πυλέων: πᾶσαι γὰρ ἐπώχατο, τοὶ δὲ κατ᾽ αὐτὰς",
"Μ341":"ἱστάμενοι πειρῶντο βίῃ ῥήξαντες ἐσελθεῖν.",
"Μ342":"αἶψα δ᾽ ἐπ᾽ Αἴαντα προΐει κήρυκα Θοώτην:",
"Μ343":"ἔρχεο δῖε Θοῶτα, θέων Αἴαντα κάλεσσον,",
"Μ344":"ἀμφοτέρω μὲν μᾶλλον: ὃ γάρ κ᾽ ὄχ᾽ ἄριστον ἁπάντων",
"Μ345":"εἴη, ἐπεὶ τάχα τῇδε τετεύξεται αἰπὺς ὄλεθρος.",
"Μ346":"ὧδε γὰρ ἔβρισαν Λυκίων ἀγοί, οἳ τὸ πάρος περ",
"Μ347":"ζαχρηεῖς τελέθουσι κατὰ κρατερὰς ὑσμίνας.",
"Μ348":"εἰ δέ σφιν καὶ κεῖθι πόνος καὶ νεῖκος ὄρωρεν,",
"Μ349":"ἀλλά περ οἶος ἴτω Τελαμώνιος ἄλκιμος Αἴας,",
"Μ350":"καί οἱ Τεῦκρος ἅμα σπέσθω τόξων ἐῢ εἰδώς.",
"Μ351":"ὣς ἔφατ᾽, οὐδ᾽ ἄρα οἱ κῆρυξ ἀπίθησεν ἀκούσας,",
"Μ352":"βῆ δὲ θέειν παρὰ τεῖχος Ἀχαιῶν χαλκοχιτώνων,",
"Μ353":"στῆ δὲ παρ᾽ Αἰάντεσσι κιών, εἶθαρ δὲ προσηύδα:",
"Μ354":"Αἴαντ᾽ Ἀργείων ἡγήτορε χαλκοχιτώνων",
"Μ355":"ἠνώγει Πετεῶο διοτρεφέος φίλος υἱὸς",
"Μ356":"κεῖσ᾽ ἴμεν, ὄφρα πόνοιο μίνυνθά περ ἀντιάσητον",
"Μ357":"ἀμφοτέρω μὲν μᾶλλον: ὃ γάρ κ᾽ ὄχ᾽ ἄριστον ἁπάντων",
"Μ358":"εἴη, ἐπεὶ τάχα κεῖθι τετεύξεται αἰπὺς ὄλεθρος:",
"Μ359":"ὧδε γὰρ ἔβρισαν Λυκίων ἀγοί, οἳ τὸ πάρος περ",
"Μ360":"ζαχρηεῖς τελέθουσι κατὰ κρατερὰς ὑσμίνας.",
"Μ361":"εἰ δὲ καὶ ἐνθάδε περ πόλεμος καὶ νεῖκος ὄρωρεν,",
"Μ362":"ἀλλά περ οἶος ἴτω Τελαμώνιος ἄλκιμος Αἴας,",
"Μ363":"καί οἱ Τεῦκρος ἅμα σπέσθω τόξων ἐῢ εἰδώς.",
"Μ364":"ὣς ἔφατ᾽, οὐδ᾽ ἀπίθησε μέγας Τελαμώνιος Αἴας.",
"Μ365":"αὐτίκ᾽ Ὀϊλιάδην ἔπεα πτερόεντα προσηύδα:",
"Μ366":"Αἶαν σφῶϊ μὲν αὖθι, σὺ καὶ κρατερὸς Λυκομήδης,",
"Μ367":"ἑσταότες Δαναοὺς ὀτρύνετον ἶφι μάχεσθαι:",
"Μ368":"αὐτὰρ ἐγὼ κεῖσ᾽ εἶμι καὶ ἀντιόω πολέμοιο:",
"Μ369":"αἶψα δ᾽ ἐλεύσομαι αὖτις, ἐπὴν εὖ τοῖς ἐπαμύνω.",
"Μ370":"ὣς ἄρα φωνήσας ἀπέβη Τελαμώνιος Αἴας,",
"Μ371":"καί οἱ Τεῦκρος ἅμ᾽ ᾖε κασίγνητος καὶ ὄπατρος:",
"Μ372":"τοῖς δ᾽ ἅμα Πανδίων Τεύκρου φέρε καμπύλα τόξα.",
"Μ373":"εὖτε Μενεσθῆος μεγαθύμου πύργον ἵκοντο",
"Μ374":"τείχεος ἐντὸς ἰόντες, ἐπειγομένοισι δ᾽ ἵκοντο,",
"Μ375":"οἳ δ᾽ ἐπ᾽ ἐπάλξεις βαῖνον ἐρεμνῇ λαίλαπι ἶσοι",
"Μ376":"ἴφθιμοι Λυκίων ἡγήτορες ἠδὲ μέδοντες:",
"Μ377":"σὺν δ᾽ ἐβάλοντο μάχεσθαι ἐναντίον, ὦρτο δ᾽ ἀϋτή.",
"Μ378":"Αἴας δὲ πρῶτος Τελαμώνιος ἄνδρα κατέκτα",
"Μ379":"Σαρπήδοντος ἑταῖρον Ἐπικλῆα μεγάθυμον",
"Μ380":"μαρμάρῳ ὀκριόεντι βαλών, ὅ ῥα τείχεος ἐντὸς",
"Μ381":"κεῖτο μέγας παρ᾽ ἔπαλξιν ὑπέρτατος: οὐδέ κέ μιν ῥέα",
"Μ382":"χείρεσσ᾽ ἀμφοτέρῃς ἔχοι ἀνὴρ οὐδὲ μάλ᾽ ἡβῶν,",
"Μ383":"οἷοι νῦν βροτοί εἰσ᾽: ὃ δ᾽ ἄρ᾽ ὑψόθεν ἔμβαλ᾽ ἀείρας,",
"Μ384":"θλάσσε δὲ τετράφαλον κυνέην, σὺν δ᾽ ὀστέ᾽ ἄραξε",
"Μ385":"πάντ᾽ ἄμυδις κεφαλῆς: ὃ δ᾽ ἄρ᾽ ἀρνευτῆρι ἐοικὼς",
"Μ386":"κάππεσ᾽ ἀφ᾽ ὑψηλοῦ πύργου, λίπε δ᾽ ὀστέα θυμός.",
"Μ387":"Τεῦκρος δὲ Γλαῦκον κρατερὸν παῖδ᾽ Ἱππολόχοιο",
"Μ388":"ἰῷ ἐπεσσύμενον βάλε τείχεος ὑψηλοῖο,",
"Μ389":"ᾗ ῥ᾽ ἴδε γυμνωθέντα βραχίονα, παῦσε δὲ χάρμης.",
"Μ390":"ἂψ δ᾽ ἀπὸ τείχεος ἆλτο λαθών, ἵνα μή τις Ἀχαιῶν",
"Μ391":"βλήμενον ἀθρήσειε καὶ εὐχετόῳτ᾽ ἐπέεσσι.",
"Μ392":"Σαρπήδοντι δ᾽ ἄχος γένετο Γλαύκου ἀπιόντος",
"Μ393":"αὐτίκ᾽ ἐπεί τ᾽ ἐνόησεν: ὅμως δ᾽ οὐ λήθετο χάρμης,",
"Μ394":"ἀλλ᾽ ὅ γε Θεστορίδην Ἀλκμάονα δουρὶ τυχήσας",
"Μ395":"νύξ᾽, ἐκ δ᾽ ἔσπασεν ἔγχος: ὃ δ᾽ ἑσπόμενος πέσε δουρὶ",
"Μ396":"πρηνής, ἀμφὶ δέ οἱ βράχε τεύχεα ποικίλα χαλκῷ,",
"Μ397":"Σαρπηδὼν δ᾽ ἄρ᾽ ἔπαλξιν ἑλὼν χερσὶ στιβαρῇσιν",
"Μ398":"ἕλχ᾽, ἣ δ᾽ ἕσπετο πᾶσα διαμπερές, αὐτὰρ ὕπερθε",
"Μ399":"τεῖχος ἐγυμνώθη, πολέεσσι δὲ θῆκε κέλευθον.",
"Μ400":"τὸν δ᾽ Αἴας καὶ Τεῦκρος ὁμαρτήσανθ᾽ ὃ μὲν ἰῷ",
"Μ401":"βεβλήκει τελαμῶνα περὶ στήθεσσι φαεινὸν",
"Μ402":"ἀσπίδος ἀμφιβρότης: ἀλλὰ Ζεὺς κῆρας ἄμυνε",
"Μ403":"παιδὸς ἑοῦ, μὴ νηυσὶν ἔπι πρύμνῃσι δαμείη:",
"Μ404":"Αἴας δ᾽ ἀσπίδα νύξεν ἐπάλμενος, οὐδὲ διὰ πρὸ",
"Μ405":"ἤλυθεν ἐγχείη, στυφέλιξε δέ μιν μεμαῶτα.",
"Μ406":"χώρησεν δ᾽ ἄρα τυτθὸν ἐπάλξιος: οὐδ᾽ ὅ γε πάμπαν",
"Μ407":"χάζετ᾽, ἐπεί οἱ θυμὸς ἐέλπετο κῦδος ἀρέσθαι.",
"Μ408":"κέκλετο δ᾽ ἀντιθέοισιν ἑλιξάμενος Λυκίοισιν:",
"Μ409":"ὦ Λύκιοι τί τ᾽ ἄρ᾽ ὧδε μεθίετε θούριδος ἀλκῆς;",
"Μ410":"ἀργαλέον δέ μοί ἐστι καὶ ἰφθίμῳ περ ἐόντι",
"Μ411":"μούνῳ ῥηξαμένῳ θέσθαι παρὰ νηυσὶ κέλευθον:",
"Μ412":"ἀλλ᾽ ἐφομαρτεῖτε: πλεόνων δέ τι ἔργον ἄμεινον.",
"Μ413":"ὣς ἔφαθ᾽, οἳ δὲ ἄνακτος ὑποδείσαντες ὁμοκλὴν",
"Μ414":"μᾶλλον ἐπέβρισαν βουληφόρον ἀμφὶ ἄνακτα.",
"Μ415":"Ἀργεῖοι δ᾽ ἑτέρωθεν ἐκαρτύναντο φάλαγγας",
"Μ416":"τείχεος ἔντοσθεν, μέγα δέ σφισι φαίνετο ἔργον:",
"Μ417":"οὔτε γὰρ ἴφθιμοι Λύκιοι Δαναῶν ἐδύναντο",
"Μ418":"τεῖχος ῥηξάμενοι θέσθαι παρὰ νηυσὶ κέλευθον,",
"Μ419":"οὔτέ ποτ᾽ αἰχμηταὶ Δαναοὶ Λυκίους ἐδύναντο",
"Μ420":"τείχεος ἂψ ὤσασθαι, ἐπεὶ τὰ πρῶτα πέλασθεν.",
"Μ421":"ἀλλ᾽ ὥς τ᾽ ἀμφ᾽ οὔροισι δύ᾽ ἀνέρε δηριάασθον",
"Μ422":"μέτρ᾽ ἐν χερσὶν ἔχοντες ἐπιξύνῳ ἐν ἀρούρῃ,",
"Μ423":"ὥ τ᾽ ὀλίγῳ ἐνὶ χώρῳ ἐρίζητον περὶ ἴσης,",
"Μ424":"ὣς ἄρα τοὺς διέεργον ἐπάλξιες: οἳ δ᾽ ὑπὲρ αὐτέων",
"Μ425":"δῄουν ἀλλήλων ἀμφὶ στήθεσσι βοείας",
"Μ426":"ἀσπίδας εὐκύκλους λαισήϊά τε πτερόεντα.",
"Μ427":"πολλοὶ δ᾽ οὐτάζοντο κατὰ χρόα νηλέϊ χαλκῷ,",
"Μ428":"ἠμὲν ὅτεῳ στρεφθέντι μετάφρενα γυμνωθείη",
"Μ429":"μαρναμένων, πολλοὶ δὲ διαμπερὲς ἀσπίδος αὐτῆς.",
"Μ430":"πάντῃ δὴ πύργοι καὶ ἐπάλξιες αἵματι φωτῶν",
"Μ431":"ἐρράδατ᾽ ἀμφοτέρωθεν ἀπὸ Τρώων καὶ Ἀχαιῶν.",
"Μ432":"ἀλλ᾽ οὐδ᾽ ὧς ἐδύναντο φόβον ποιῆσαι Ἀχαιῶν,",
"Μ433":"ἀλλ᾽ ἔχον ὥς τε τάλαντα γυνὴ χερνῆτις ἀληθής,",
"Μ434":"ἥ τε σταθμὸν ἔχουσα καὶ εἴριον ἀμφὶς ἀνέλκει",
"Μ435":"ἰσάζουσ᾽, ἵνα παισὶν ἀεικέα μισθὸν ἄρηται:",
"Μ436":"ὣς μὲν τῶν ἐπὶ ἶσα μάχη τέτατο πτόλεμός τε,",
"Μ437":"πρίν γ᾽ ὅτε δὴ Ζεὺς κῦδος ὑπέρτερον Ἕκτορι δῶκε",
"Μ438":"Πριαμίδῃ, ὃς πρῶτος ἐσήλατο τεῖχος Ἀχαιῶν.",
"Μ439":"ἤϋσεν δὲ διαπρύσιον Τρώεσσι γεγωνώς:",
"Μ440":"ὄρνυσθ᾽ ἱππόδαμοι Τρῶες, ῥήγνυσθε δὲ τεῖχος",
"Μ441":"Ἀργείων καὶ νηυσὶν ἐνίετε θεσπιδαὲς πῦρ.",
"Μ442":"ὣς φάτ᾽ ἐποτρύνων, οἳ δ᾽ οὔασι πάντες ἄκουον,",
"Μ443":"ἴθυσαν δ᾽ ἐπὶ τεῖχος ἀολλέες: οἳ μὲν ἔπειτα",
"Μ444":"κροσσάων ἐπέβαινον ἀκαχμένα δούρατ᾽ ἔχοντες,",
"Μ445":"Ἕκτωρ δ᾽ ἁρπάξας λᾶαν φέρεν, ὅς ῥα πυλάων",
"Μ446":"ἑστήκει πρόσθε πρυμνὸς παχύς, αὐτὰρ ὕπερθεν",
"Μ447":"ὀξὺς ἔην: τὸν δ᾽ οὔ κε δύ᾽ ἀνέρε δήμου ἀρίστω",
"Μ448":"ῥηϊδίως ἐπ᾽ ἄμαξαν ἀπ᾽ οὔδεος ὀχλίσσειαν,",
"Μ449":"οἷοι νῦν βροτοί εἰσ᾽: ὃ δέ μιν ῥέα πάλλε καὶ οἶος.",
"Μ450":"τόν οἱ ἐλαφρὸν ἔθηκε Κρόνου πάϊς ἀγκυλομήτεω.",
"Μ451":"ὡς δ᾽ ὅτε ποιμὴν ῥεῖα φέρει πόκον ἄρσενος οἰὸς",
"Μ452":"χειρὶ λαβὼν ἑτέρῃ, ὀλίγον τέ μιν ἄχθος ἐπείγει,",
"Μ453":"ὣς Ἕκτωρ ἰθὺς σανίδων φέρε λᾶαν ἀείρας,",
"Μ454":"αἵ ῥα πύλας εἴρυντο πύκα στιβαρῶς ἀραρυίας",
"Μ455":"δικλίδας ὑψηλάς: δοιοὶ δ᾽ ἔντοσθεν ὀχῆες",
"Μ456":"εἶχον ἐπημοιβοί, μία δὲ κληῒς ἐπαρήρει.",
"Μ457":"στῆ δὲ μάλ᾽ ἐγγὺς ἰών, καὶ ἐρεισάμενος βάλε μέσσας",
"Μ458":"εὖ διαβάς, ἵνα μή οἱ ἀφαυρότερον βέλος εἴη,",
"Μ459":"ῥῆξε δ᾽ ἀπ᾽ ἀμφοτέρους θαιρούς: πέσε δὲ λίθος εἴσω",
"Μ460":"βριθοσύνῃ, μέγα δ᾽ ἀμφὶ πύλαι μύκον, οὐδ᾽ ἄρ᾽ ὀχῆες",
"Μ461":"ἐσχεθέτην, σανίδες δὲ διέτμαγεν ἄλλυδις ἄλλη",
"Μ462":"λᾶος ὑπὸ ῥιπῆς: ὃ δ᾽ ἄρ᾽ ἔσθορε φαίδιμος Ἕκτωρ",
"Μ463":"νυκτὶ θοῇ ἀτάλαντος ὑπώπια: λάμπε δὲ χαλκῷ",
"Μ464":"σμερδαλέῳ, τὸν ἕεστο περὶ χροΐ, δοιὰ δὲ χερσὶ",
"Μ465":"δοῦρ᾽ ἔχεν: οὔ κέν τίς μιν ἐρύκακεν ἀντιβολήσας",
"Μ466":"νόσφι θεῶν ὅτ᾽ ἐσᾶλτο πύλας: πυρὶ δ᾽ ὄσσε δεδήει.",
"Μ467":"κέκλετο δὲ Τρώεσσιν ἑλιξάμενος καθ᾽ ὅμιλον",
"Μ468":"τεῖχος ὑπερβαίνειν: τοὶ δ᾽ ὀτρύνοντι πίθοντο.",
"Μ469":"αὐτίκα δ᾽ οἳ μὲν τεῖχος ὑπέρβασαν, οἳ δὲ κατ᾽ αὐτὰς",
"Μ470":"ποιητὰς ἐσέχυντο πύλας: Δαναοὶ δὲ φόβηθεν",
"Μ471":"νῆας ἀνὰ γλαφυράς, ὅμαδος δ᾽ ἀλίαστος ἐτύχθη.",
<h4 class="C2">Book 13</h4>"Ν1":"Ζεὺς δ᾽ ἐπεὶ οὖν Τρῶάς τε καὶ Ἕκτορα νηυσὶ πέλασσε,",
"Ν2":"τοὺς μὲν ἔα παρὰ τῇσι πόνον τ᾽ ἐχέμεν καὶ ὀϊζὺν",
"Ν3":"νωλεμέως, αὐτὸς δὲ πάλιν τρέπεν ὄσσε φαεινὼ",
"Ν4":"νόσφιν ἐφ᾽ ἱπποπόλων Θρῃκῶν καθορώμενος αἶαν",
"Ν5":"Μυσῶν τ᾽ ἀγχεμάχων καὶ ἀγαυῶν ἱππημολγῶν",
"Ν6":"γλακτοφάγων Ἀβίων τε δικαιοτάτων ἀνθρώπων.",
"Ν7":"ἐς Τροίην δ᾽ οὐ πάμπαν ἔτι τρέπεν ὄσσε φαεινώ:",
"Ν8":"οὐ γὰρ ὅ γ᾽ ἀθανάτων τινα ἔλπετο ὃν κατὰ θυμὸν",
"Ν9":"ἐλθόντ᾽ ἢ Τρώεσσιν ἀρηξέμεν ἢ Δαναοῖσιν.",
"Ν10":"οὐδ᾽ ἀλαοσκοπιὴν εἶχε κρείων ἐνοσίχθων:",
"Ν11":"καὶ γὰρ ὃ θαυμάζων ἧστο πτόλεμόν τε μάχην τε",
"Ν12":"ὑψοῦ ἐπ᾽ ἀκροτάτης κορυφῆς Σάμου ὑληέσσης",
"Ν13":"Θρηϊκίης: ἔνθεν γὰρ ἐφαίνετο πᾶσα μὲν Ἴδη,",
"Ν14":"φαίνετο δὲ Πριάμοιο πόλις καὶ νῆες Ἀχαιῶν.",
"Ν15":"ἔνθ᾽ ἄρ᾽ ὅ γ᾽ ἐξ ἁλὸς ἕζετ᾽ ἰών, ἐλέαιρε δ᾽ Ἀχαιοὺς",
"Ν16":"Τρωσὶν δαμναμένους, Διὶ δὲ κρατερῶς ἐνεμέσσα.",
"Ν17":"αὐτίκα δ᾽ ἐξ ὄρεος κατεβήσετο παιπαλόεντος",
"Ν18":"κραιπνὰ ποσὶ προβιβάς: τρέμε δ᾽ οὔρεα μακρὰ καὶ ὕλη",
"Ν19":"ποσσὶν ὑπ᾽ ἀθανάτοισι Ποσειδάωνος ἰόντος.",
"Ν20":"τρὶς μὲν ὀρέξατ᾽ ἰών, τὸ δὲ τέτρατον ἵκετο τέκμωρ",
"Ν21":"Αἰγάς, ἔνθα δέ οἱ κλυτὰ δώματα βένθεσι λίμνης",
"Ν22":"χρύσεα μαρμαίροντα τετεύχαται ἄφθιτα αἰεί.",
"Ν23":"ἔνθ᾽ ἐλθὼν ὑπ᾽ ὄχεσφι τιτύσκετο χαλκόποδ᾽ ἵππω",
"Ν24":"ὠκυπέτα χρυσέῃσιν ἐθείρῃσιν κομόωντε,",
"Ν25":"χρυσὸν δ᾽ αὐτὸς ἔδυνε περὶ χροΐ, γέντο δ᾽ ἱμάσθλην",
"Ν26":"χρυσείην εὔτυκτον, ἑοῦ δ᾽ ἐπεβήσετο δίφρου,",
"Ν27":"βῆ δ᾽ ἐλάαν ἐπὶ κύματ᾽: ἄταλλε δὲ κήτε᾽ ὑπ᾽ αὐτοῦ",
"Ν28":"πάντοθεν ἐκ κευθμῶν, οὐδ᾽ ἠγνοίησεν ἄνακτα:",
"Ν29":"γηθοσύνῃ δὲ θάλασσα διίστατο: τοὶ δὲ πέτοντο",
"Ν30":"ῥίμφα μάλ᾽, οὐδ᾽ ὑπένερθε διαίνετο χάλκεος ἄξων:",
"Ν31":"τὸν δ᾽ ἐς Ἀχαιῶν νῆας ἐΰσκαρθμοι φέρον ἵπποι.",
"Ν32":"ἔστι δέ τι σπέος εὐρὺ βαθείης βένθεσι λίμνης",
"Ν33":"μεσσηγὺς Τενέδοιο καὶ Ἴμβρου παιπαλοέσσης:",
"Ν34":"ἔνθ᾽ ἵππους ἔστησε Ποσειδάων ἐνοσίχθων",
"Ν35":"λύσας ἐξ ὀχέων, παρὰ δ᾽ ἀμβρόσιον βάλεν εἶδαρ",
"Ν36":"ἔδμεναι: ἀμφὶ δὲ ποσσὶ πέδας ἔβαλε χρυσείας",
"Ν37":"ἀρρήκτους ἀλύτους, ὄφρ᾽ ἔμπεδον αὖθι μένοιεν",
"Ν38":"νοστήσαντα ἄνακτα: ὃ δ᾽ ἐς στρατὸν ᾤχετ᾽ Ἀχαιῶν.",
"Ν39":"Τρῶες δὲ φλογὶ ἶσοι ἀολλέες ἠὲ θυέλλῃ",
"Ν40":"Ἕκτορι Πριαμίδῃ ἄμοτον μεμαῶτες ἕποντο",
"Ν41":"ἄβρομοι αὐΐαχοι: ἔλποντο δὲ νῆας Ἀχαιῶν",
"Ν42":"αἱρήσειν, κτενέειν δὲ παρ᾽ αὐτόθι πάντας ἀρίστους.",
"Ν43":"ἀλλὰ Ποσειδάων γαιήοχος ἐννοσίγαιος",
"Ν44":"Ἀργείους ὄτρυνε βαθείης ἐξ ἁλὸς ἐλθὼν",
"Ν45":"εἰσάμενος Κάλχαντι δέμας καὶ ἀτειρέα φωνήν:",
"Ν46":"Αἴαντε πρώτω προσέφη μεμαῶτε καὶ αὐτώ:",
"Ν47":"Αἴαντε σφὼ μέν τε σαώσετε λαὸν Ἀχαιῶν",
"Ν48":"ἀλκῆς μνησαμένω, μὴ δὲ κρυεροῖο φόβοιο.",
"Ν49":"ἄλλῃ μὲν γὰρ ἔγωγ᾽ οὐ δείδια χεῖρας ἀάπτους",
"Ν50":"Τρώων, οἳ μέγα τεῖχος ὑπερκατέβησαν ὁμίλῳ:",
"Ν51":"ἕξουσιν γὰρ πάντας ἐϋκνήμιδες Ἀχαιοί:",
"Ν52":"τῇ δὲ δὴ αἰνότατον περιδείδια μή τι πάθωμεν,",
"Ν53":"ᾗ ῥ᾽ ὅ γ᾽ ὁ λυσσώδης φλογὶ εἴκελος ἡγεμονεύει",
"Ν54":"Ἕκτωρ, ὃς Διὸς εὔχετ᾽ ἐρισθενέος πάϊς εἶναι.",
"Ν55":"σφῶϊν δ᾽ ὧδε θεῶν τις ἐνὶ φρεσὶ ποιήσειεν",
"Ν56":"αὐτώ θ᾽ ἑστάμεναι κρατερῶς καὶ ἀνωγέμεν ἄλλους:",
"Ν57":"τώ κε καὶ ἐσσύμενόν περ ἐρωήσαιτ᾽ ἀπὸ νηῶν",
"Ν58":"ὠκυπόρων, εἰ καί μιν Ὀλύμπιος αὐτὸς ἐγείρει.",
"Ν59":"ἦ καὶ σκηπανίῳ γαιήοχος ἐννοσίγαιος",
"Ν60":"ἀμφοτέρω κεκοπὼς  πλῆσεν μένεος κρατεροῖο,",
"Ν61":"γυῖα δ᾽ ἔθηκεν ἐλαφρὰ πόδας καὶ χεῖρας ὕπερθεν.",
"Ν62":"αὐτὸς δ᾽ ὥς τ᾽ ἴρηξ ὠκύπτερος ὦρτο πέτεσθαι,",
"Ν63":"ὅς ῥά τ᾽ ἀπ᾽ αἰγίλιπος πέτρης περιμήκεος ἀρθεὶς",
"Ν64":"ὁρμήσῃ πεδίοιο διώκειν ὄρνεον ἄλλο,",
"Ν65":"ὣς ἀπὸ τῶν ἤϊξε Ποσειδάων ἐνοσίχθων.",
"Ν66":"τοῖιν δ᾽ ἔγνω πρόσθεν Ὀϊλῆος ταχὺς Αἴας,",
"Ν67":"αἶψα δ᾽ ἄρ᾽ Αἴαντα προσέφη Τελαμώνιον υἱόν:",
"Ν68":"Αἶαν ἐπεί τις νῶϊ θεῶν οἳ Ὄλυμπον ἔχουσι",
"Ν69":"μάντεϊ εἰδόμενος κέλεται παρὰ νηυσὶ μάχεσθαι,",
"Ν70":"οὐδ᾽ ὅ γε Κάλχας ἐστὶ θεοπρόπος οἰωνιστής:",
"Ν71":"ἴχνια γὰρ μετόπισθε ποδῶν ἠδὲ κνημάων",
"Ν72":"ῥεῖ᾽ ἔγνων ἀπιόντος: ἀρίγνωτοι δὲ θεοί περ:",
"Ν73":"καὶ δ᾽ ἐμοὶ αὐτῷ θυμὸς ἐνὶ στήθεσσι φίλοισι",
"Ν74":"μᾶλλον ἐφορμᾶται πολεμίζειν ἠδὲ μάχεσθαι,",
"Ν75":"μαιμώωσι δ᾽ ἔνερθε πόδες καὶ χεῖρες ὕπερθε.",
"Ν76":"τὸν δ᾽ ἀπαμειβόμενος προσέφη Τελαμώνιος Αἴας:",
"Ν77":"οὕτω νῦν καὶ ἐμοὶ περὶ δούρατι χεῖρες ἄαπτοι",
"Ν78":"μαιμῶσιν, καί μοι μένος ὤρορε, νέρθε δὲ ποσσὶν",
"Ν79":"ἔσσυμαι ἀμφοτέροισι: μενοινώω δὲ καὶ οἶος",
"Ν80":"Ἕκτορι Πριαμίδῃ ἄμοτον μεμαῶτι μάχεσθαι.",
"Ν81":"ὣς οἳ μὲν τοιαῦτα πρὸς ἀλλήλους ἀγόρευον",
"Ν82":"χάρμῃ γηθόσυνοι, τήν σφιν θεὸς ἔμβαλε θυμῷ:",
"Ν83":"τόφρα δὲ τοὺς ὄπιθεν γαιήοχος ὦρσεν Ἀχαιούς,",
"Ν84":"οἳ παρὰ νηυσὶ θοῇσιν ἀνέψυχον φίλον ἦτορ.",
"Ν85":"τῶν ῥ᾽ ἅμα τ᾽ ἀργαλέῳ καμάτῳ φίλα γυῖα λέλυντο,",
"Ν86":"καί σφιν ἄχος κατὰ θυμὸν ἐγίγνετο δερκομένοισι",
"Ν87":"Τρῶας, τοὶ μέγα τεῖχος ὑπερκατέβησαν ὁμίλῳ.",
"Ν88":"τοὺς οἵ γ᾽ εἰσορόωντες ὑπ᾽ ὀφρύσι δάκρυα λεῖβον:",
"Ν89":"οὐ γὰρ ἔφαν φεύξεσθαι ὑπ᾽ ἐκ κακοῦ: ἀλλ᾽ ἐνοσίχθων",
"Ν90":"ῥεῖα μετεισάμενος κρατερὰς ὄτρυνε φάλαγγας.",
"Ν91":"Τεῦκρον ἔπι πρῶτον καὶ Λήϊτον ἦλθε κελεύων",
"Ν92":"Πηνέλεών θ᾽ ἥρωα Θόαντά τε Δηΐπυρόν τε",
"Ν93":"Μηριόνην τε καὶ Ἀντίλοχον μήστωρας ἀϋτῆς:",
"Ν94":"τοὺς ὅ γ᾽ ἐποτρύνων ἔπεα πτερόεντα προσηύδα:",
"Ν95":"αἰδὼς Ἀργεῖοι, κοῦροι νέοι: ὔμμιν ἔγωγε",
"Ν96":"μαρναμένοισι πέποιθα σαωσέμεναι νέας ἁμάς:",
"Ν97":"εἰ δ᾽ ὑμεῖς πολέμοιο μεθήσετε λευγαλέοιο,",
"Ν98":"νῦν δὴ εἴδεται ἦμαρ ὑπὸ Τρώεσσι δαμῆναι.",
"Ν99":"ὢ πόποι ἦ μέγα θαῦμα τόδ᾽ ὀφθαλμοῖσιν ὁρῶμαι",
"Ν100":"δεινόν, ὃ οὔ ποτ᾽ ἔγωγε τελευτήσεσθαι ἔφασκον,",
"Ν101":"Τρῶας ἐφ᾽ ἡμετέρας ἰέναι νέας, οἳ τὸ πάρος περ",
"Ν102":"φυζακινῇς ἐλάφοισιν ἐοίκεσαν, αἵ τε καθ᾽ ὕλην",
"Ν103":"θώων παρδαλίων τε λύκων τ᾽ ἤϊα πέλονται",
"Ν104":"αὔτως ἠλάσκουσαι ἀνάλκιδες, οὐδ᾽ ἔπι χάρμη:",
"Ν105":"ὣς Τρῶες τὸ πρίν γε μένος καὶ χεῖρας Ἀχαιῶν",
"Ν106":"μίμνειν οὐκ ἐθέλεσκον ἐναντίον, οὐδ᾽ ἠβαιόν:",
"Ν107":"νῦν δὲ ἑκὰς πόλιος κοίλῃς ἐπὶ νηυσὶ μάχονται",
"Ν108":"ἡγεμόνος κακότητι μεθημοσύνῃσί τε λαῶν,",
"Ν109":"οἳ κείνῳ ἐρίσαντες ἀμυνέμεν οὐκ ἐθέλουσι",
"Ν110":"νηῶν ὠκυπόρων, ἀλλὰ κτείνονται ἀν᾽ αὐτάς.",
"Ν111":"ἀλλ᾽ εἰ δὴ καὶ πάμπαν ἐτήτυμον αἴτιός ἐστιν",
"Ν112":"ἥρως Ἀτρεΐδης εὐρὺ κρείων Ἀγαμέμνων",
"Ν113":"οὕνεκ᾽ ἀπητίμησε ποδώκεα Πηλεΐωνα,",
"Ν114":"ἡμέας γ᾽ οὔ πως ἔστι μεθιέμεναι πολέμοιο.",
"Ν115":"ἀλλ᾽ ἀκεώμεθα θᾶσσον: ἀκεσταί τοι φρένες ἐσθλῶν.",
"Ν116":"ὑμεῖς δ᾽ οὐκ ἔτι καλὰ μεθίετε θούριδος ἀλκῆς",
"Ν117":"πάντες ἄριστοι ἐόντες ἀνὰ στρατόν. οὐδ᾽ ἂν ἔγωγε",
"Ν118":"ἀνδρὶ μαχεσσαίμην ὅς τις πολέμοιο μεθείη",
"Ν119":"λυγρὸς ἐών: ὑμῖν δὲ νεμεσσῶμαι περὶ κῆρι.",
"Ν120":"ὦ πέπονες τάχα δή τι κακὸν ποιήσετε μεῖζον",
"Ν121":"τῇδε μεθημοσύνῃ: ἀλλ᾽ ἐν φρεσὶ θέσθε ἕκαστος",
"Ν122":"αἰδῶ καὶ νέμεσιν: δὴ γὰρ μέγα νεῖκος ὄρωρεν.",
"Ν123":"Ἕκτωρ δὴ παρὰ νηυσὶ βοὴν ἀγαθὸς πολεμίζει",
"Ν124":"καρτερός, ἔρρηξεν δὲ πύλας καὶ μακρὸν ὀχῆα.",
"Ν125":"ὥς ῥα κελευτιόων γαιήοχος ὦρσεν Ἀχαιούς.",
"Ν126":"ἀμφὶ δ᾽ ἄρ᾽ Αἴαντας δοιοὺς ἵσταντο φάλαγγες",
"Ν127":"καρτεραί, ἃς οὔτ᾽ ἄν κεν Ἄρης ὀνόσαιτο μετελθὼν",
"Ν128":"οὔτε κ᾽ Ἀθηναίη λαοσσόος: οἳ γὰρ ἄριστοι",
"Ν129":"κρινθέντες Τρῶάς τε καὶ Ἕκτορα δῖον ἔμιμνον,",
"Ν130":"φράξαντες δόρυ δουρί, σάκος σάκεϊ προθελύμνῳ:",
"Ν131":"ἀσπὶς ἄρ᾽ ἀσπίδ᾽ ἔρειδε, κόρυς κόρυν, ἀνέρα δ᾽ ἀνήρ:",
"Ν132":"ψαῦον δ᾽ ἱππόκομοι κόρυθες λαμπροῖσι φάλοισι",
"Ν133":"νευόντων, ὡς πυκνοὶ ἐφέστασαν ἀλλήλοισιν:",
"Ν134":"ἔγχεα δ᾽ ἐπτύσσοντο θρασειάων ἀπὸ χειρῶν",
"Ν135":"σειόμεν᾽: οἳ δ᾽ ἰθὺς φρόνεον, μέμασαν δὲ μάχεσθαι.",
"Ν136":"Τρῶες δὲ προὔτυψαν ἀολλέες, ἦρχε δ᾽ ἄρ᾽ Ἕκτωρ",
"Ν137":"ἀντικρὺ μεμαώς, ὀλοοίτροχος ὣς ἀπὸ πέτρης,",
"Ν138":"ὅν τε κατὰ στεφάνης ποταμὸς χειμάρροος ὤσῃ",
"Ν139":"ῥήξας ἀσπέτῳ ὄμβρῳ ἀναιδέος ἔχματα πέτρης:",
"Ν140":"ὕψι δ᾽ ἀναθρῴσκων πέτεται, κτυπέει δέ θ᾽ ὑπ᾽ αὐτοῦ",
"Ν141":"ὕλη: ὃ δ᾽ ἀσφαλέως θέει ἔμπεδον, εἷος ἵκηται",
"Ν142":"ἰσόπεδον, τότε δ᾽ οὔ τι κυλίνδεται ἐσσύμενός περ:",
"Ν143":"ὣς Ἕκτωρ εἷος μὲν ἀπείλει μέχρι θαλάσσης",
"Ν144":"ῥέα διελεύσεσθαι κλισίας καὶ νῆας Ἀχαιῶν",
"Ν145":"κτείνων: ἀλλ᾽ ὅτε δὴ πυκινῇς ἐνέκυρσε φάλαγξι",
"Ν146":"στῆ ῥα μάλ᾽ ἐγχριμφθείς: οἳ δ᾽ ἀντίοι υἷες Ἀχαιῶν",
"Ν147":"νύσσοντες ξίφεσίν τε καὶ ἔγχεσιν ἀμφιγύοισιν",
"Ν148":"ὦσαν ἀπὸ σφείων: ὃ δὲ χασσάμενος πελεμίχθη.",
"Ν149":"ἤϋσεν δὲ διαπρύσιον Τρώεσσι γεγωνώς:",
"Ν150":"Τρῶες καὶ Λύκιοι καὶ Δάρδανοι ἀγχιμαχηταὶ",
"Ν151":"παρμένετ᾽: οὔ τοι δηρὸν ἐμὲ σχήσουσιν Ἀχαιοὶ",
"Ν152":"καὶ μάλα πυργηδὸν σφέας αὐτοὺς ἀρτύναντες,",
"Ν153":"ἀλλ᾽ ὀΐω χάσσονται ὑπ᾽ ἔγχεος, εἰ ἐτεόν με",
"Ν154":"ὦρσε θεῶν ὤριστος, ἐρίγδουπος πόσις Ἥρης.",
"Ν155":"ὣς εἰπὼν ὄτρυνε μένος καὶ θυμὸν ἑκάστου.",
"Ν156":"Δηΐφοβος δ᾽ ἐν τοῖσι μέγα φρονέων ἐβεβήκει",
"Ν157":"Πριαμίδης, πρόσθεν δ᾽ ἔχεν ἀσπίδα πάντοσ᾽ ἐΐσην",
"Ν158":"κοῦφα ποσὶ προβιβὰς καὶ ὑπασπίδια προποδίζων.",
"Ν159":"Μηριόνης δ᾽ αὐτοῖο τιτύσκετο δουρὶ φαεινῷ",
"Ν160":"καὶ βάλεν, οὐδ᾽ ἀφάμαρτε, κατ᾽ ἀσπίδα πάντοσ᾽ ἐΐσην",
"Ν161":"ταυρείην: τῆς δ᾽ οὔ τι διήλασεν, ἀλλὰ πολὺ πρὶν",
"Ν162":"ἐν καυλῷ ἐάγη δολιχὸν δόρυ: Δηΐφοβος δὲ",
"Ν163":"ἀσπίδα ταυρείην σχέθ᾽ ἀπὸ ἕο, δεῖσε δὲ θυμῷ",
"Ν164":"ἔγχος Μηριόναο δαΐφρονος: αὐτὰρ ὅ γ᾽ ἥρως",
"Ν165":"ἂψ ἑτάρων εἰς ἔθνος ἐχάζετο, χώσατο δ᾽ αἰνῶς",
"Ν166":"ἀμφότερον, νίκης τε καὶ ἔγχεος ὃ ξυνέαξε.",
"Ν167":"βῆ δ᾽ ἰέναι παρά τε κλισίας καὶ νῆας Ἀχαιῶν",
"Ν168":"οἰσόμενος δόρυ μακρόν, ὅ οἱ κλισίηφι λέλειπτο.",
"Ν169":"οἳ δ᾽ ἄλλοι μάρναντο, βοὴ δ᾽ ἄσβεστος ὀρώρει.",
"Ν170":"Τεῦκρος δὲ πρῶτος Τελαμώνιος ἄνδρα κατέκτα",
"Ν171":"Ἴμβριον αἰχμητὴν πολυΐππου Μέντορος υἱόν:",
"Ν172":"ναῖε δὲ Πήδαιον πρὶν ἐλθεῖν υἷας Ἀχαιῶν,",
"Ν173":"κούρην δὲ Πριάμοιο νόθην ἔχε, Μηδεσικάστην:",
"Ν174":"αὐτὰρ ἐπεὶ Δαναῶν νέες ἤλυθον ἀμφιέλισσαι,",
"Ν175":"ἂψ ἐς Ἴλιον ἦλθε, μετέπρεπε δὲ Τρώεσσι,",
"Ν176":"ναῖε δὲ πὰρ Πριάμῳ: ὃ δέ μιν τίεν ἶσα τέκεσσι.",
"Ν177":"τόν ῥ᾽ υἱὸς Τελαμῶνος ὑπ᾽ οὔατος ἔγχεϊ μακρῷ",
"Ν178":"νύξ᾽, ἐκ δ᾽ ἔσπασεν ἔγχος: ὃ δ᾽ αὖτ᾽ ἔπεσεν μελίη ὣς",
"Ν179":"ἥ τ᾽ ὄρεος κορυφῇ ἕκαθεν περιφαινομένοιο",
"Ν180":"χαλκῷ ταμνομένη τέρενα χθονὶ φύλλα πελάσσῃ:",
"Ν181":"ὣς πέσεν, ἀμφὶ δέ οἱ βράχε τεύχεα ποικίλα χαλκῷ.",
"Ν182":"Τεῦκρος δ᾽ ὁρμήθη μεμαὼς ἀπὸ τεύχεα δῦσαι:",
"Ν183":"Ἕκτωρ δ᾽ ὁρμηθέντος ἀκόντισε δουρὶ φαεινῷ.",
"Ν184":"ἀλλ᾽ ὃ μὲν ἄντα ἰδὼν ἠλεύατο χάλκεον ἔγχος",
"Ν185":"τυτθόν: ὃ δ᾽ Ἀμφίμαχον Κτεάτου υἷ᾽ Ἀκτορίωνος",
"Ν186":"νισόμενον πόλεμον δὲ κατὰ στῆθος βάλε δουρί:",
"Ν187":"δούπησεν δὲ πεσών, ἀράβησε δὲ τεύχε᾽ ἐπ᾽ αὐτῷ.",
"Ν188":"Ἕκτωρ δ᾽ ὁρμήθη κόρυθα κροτάφοις ἀραρυῖαν",
"Ν189":"κρατὸς ἀφαρπάξαι μεγαλήτορος Ἀμφιμάχοιο:",
"Ν190":"Αἴας δ᾽ ὁρμηθέντος ὀρέξατο δουρὶ φαεινῷ",
"Ν191":"Ἕκτορος: ἀλλ᾽ οὔ πῃ χροὸς εἴσατο, πᾶς δ᾽ ἄρα χαλκῷ",
"Ν192":"σμερδαλέῳ κεκάλυφθ᾽: ὃ δ᾽ ἄρ᾽ ἀσπίδος ὀμφαλὸν οὖτα,",
"Ν193":"ὦσε δέ μιν σθένεϊ μεγάλῳ: ὃ δὲ χάσσατ᾽ ὀπίσσω",
"Ν194":"νεκρῶν ἀμφοτέρων, τοὺς δ᾽ ἐξείρυσσαν Ἀχαιοί.",
"Ν195":"Ἀμφίμαχον μὲν ἄρα Στιχίος δῖός τε Μενεσθεὺς",
"Ν196":"ἀρχοὶ Ἀθηναίων κόμισαν μετὰ λαὸν Ἀχαιῶν:",
"Ν197":"Ἴμβριον αὖτ᾽ Αἴαντε μεμαότε θούριδος ἀλκῆς",
"Ν198":"ὥς τε δύ᾽ αἶγα λέοντε κυνῶν ὕπο καρχαροδόντων",
"Ν199":"ἁρπάξαντε φέρητον ἀνὰ ῥωπήϊα πυκνὰ",
"Ν200":"ὑψοῦ ὑπὲρ γαίης μετὰ γαμφηλῇσιν ἔχοντε,",
"Ν201":"ὥς ῥα τὸν ὑψοῦ ἔχοντε δύω Αἴαντε κορυστὰ",
"Ν202":"τεύχεα συλήτην: κεφαλὴν δ᾽ ἁπαλῆς ἀπὸ δειρῆς",
"Ν203":"κόψεν Ὀϊλιάδης κεχολωμένος Ἀμφιμάχοιο,",
"Ν204":"ἧκε δέ μιν σφαιρηδὸν ἑλιξάμενος δι᾽ ὁμίλου:",
"Ν205":"Ἕκτορι δὲ προπάροιθε ποδῶν πέσεν ἐν κονίῃσι.",
"Ν206":"καὶ τότε δὴ περὶ κῆρι Ποσειδάων ἐχολώθη",
"Ν207":"υἱωνοῖο πεσόντος ἐν αἰνῇ δηϊοτῆτι,",
"Ν208":"βῆ δ᾽ ἰέναι παρά τε κλισίας καὶ νῆας Ἀχαιῶν",
"Ν209":"ὀτρυνέων Δαναούς, Τρώεσσι δὲ κήδεα τεῦχεν.",
"Ν210":"Ἰδομενεὺς δ᾽ ἄρα οἱ δουρικλυτὸς ἀντεβόλησεν",
"Ν211":"ἐρχόμενος παρ᾽ ἑταίρου, ὅ οἱ νέον ἐκ πολέμοιο",
"Ν212":"ἦλθε κατ᾽ ἰγνύην βεβλημένος ὀξέϊ χαλκῷ.",
"Ν213":"τὸν μὲν ἑταῖροι ἔνεικαν, ὃ δ᾽ ἰητροῖς ἐπιτείλας",
"Ν214":"ἤϊεν ἐς κλισίην: ἔτι γὰρ πολέμοιο μενοίνα",
"Ν215":"ἀντιάαν: τὸν δὲ προσέφη κρείων ἐνοσίχθων",
"Ν216":"εἰσάμενος φθογγὴν Ἀνδραίμονος υἷϊ Θόαντι",
"Ν217":"ὃς πάσῃ Πλευρῶνι καὶ αἰπεινῇ Καλυδῶνι",
"Ν218":"Αἰτωλοῖσιν ἄνασσε, θεὸς δ᾽ ὣς τίετο δήμῳ:",
"Ν219":"Ἰδομενεῦ Κρητῶν βουληφόρε ποῦ τοι ἀπειλαὶ",
"Ν220":"οἴχονται, τὰς Τρωσὶν ἀπείλεον υἷες Ἀχαιῶν;",
"Ν221":"τὸν δ᾽ αὖτ᾽ Ἰδομενεὺς Κρητῶν ἀγὸς ἀντίον ηὔδα:",
"Ν222":"ὦ Θόαν οὔ τις ἀνὴρ νῦν γ᾽ αἴτιος, ὅσσον ἔγωγε",
"Ν223":"γιγνώσκω: πάντες γὰρ ἐπιστάμεθα πτολεμίζειν.",
"Ν224":"οὔτέ τινα δέος ἴσχει ἀκήριον οὔτέ τις ὄκνῳ",
"Ν225":"εἴκων ἀνδύεται πόλεμον κακόν: ἀλλά που οὕτω",
"Ν226":"μέλλει δὴ φίλον εἶναι ὑπερμενέϊ Κρονίωνι",
"Ν227":"νωνύμνους ἀπολέσθαι ἀπ᾽ Ἄργεος ἐνθάδ᾽ Ἀχαιούς.",
"Ν228":"ἀλλὰ Θόαν, καὶ γὰρ τὸ πάρος μενεδήϊος ἦσθα,",
"Ν229":"ὀτρύνεις δὲ καὶ ἄλλον ὅθι μεθιέντα ἴδηαι:",
"Ν230":"τὼ νῦν μήτ᾽ ἀπόληγε κέλευέ τε φωτὶ ἑκάστῳ.",
"Ν231":"τὸν δ᾽ ἠμείβετ᾽ ἔπειτα Ποσειδάων ἐνοσίχθων:",
"Ν232":"Ἰδομενεῦ μὴ κεῖνος ἀνὴρ ἔτι νοστήσειεν",
"Ν233":"ἐκ Τροίης, ἀλλ᾽ αὖθι κυνῶν μέλπηθρα γένοιτο,",
"Ν234":"ὅς τις ἐπ᾽ ἤματι τῷδε ἑκὼν μεθίῃσι μάχεσθαι.",
"Ν235":"ἀλλ᾽ ἄγε τεύχεα δεῦρο λαβὼν ἴθι: ταῦτα δ᾽ ἅμα χρὴ",
"Ν236":"σπεύδειν, αἴ κ᾽ ὄφελός τι γενώμεθα καὶ δύ᾽ ἐόντε.",
"Ν237":"συμφερτὴ δ᾽ ἀρετὴ πέλει ἀνδρῶν καὶ μάλα λυγρῶν,",
"Ν238":"νῶϊ δὲ καί κ᾽ ἀγαθοῖσιν ἐπισταίμεσθα μάχεσθαι.",
"Ν239":"ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν:",
"Ν240":"Ἰδομενεὺς δ᾽ ὅτε δὴ κλισίην εὔτυκτον ἵκανε",
"Ν241":"δύσετο τεύχεα καλὰ περὶ χροΐ, γέντο δὲ δοῦρε,",
"Ν242":"βῆ δ᾽ ἴμεν ἀστεροπῇ ἐναλίγκιος, ἥν τε Κρονίων",
"Ν243":"χειρὶ λαβὼν ἐτίναξεν ἀπ᾽ αἰγλήεντος Ὀλύμπου",
"Ν244":"δεικνὺς σῆμα βροτοῖσιν: ἀρίζηλοι δέ οἱ αὐγαί:",
"Ν245":"ὣς τοῦ χαλκὸς ἔλαμπε περὶ στήθεσσι θέοντος.",
"Ν246":"Μηριόνης δ᾽ ἄρα οἱ θεράπων ἐῢς ἀντεβόλησεν",
"Ν247":"ἐγγὺς ἔτι κλισίης: μετὰ γὰρ δόρυ χάλκεον ᾔει",
"Ν248":"οἰσόμενος: τὸν δὲ προσέφη σθένος Ἰδομενῆος:",
"Ν249":"Μηριόνη Μόλου υἱὲ πόδας ταχὺ φίλταθ᾽ ἑταίρων",
"Ν250":"τίπτ᾽ ἦλθες πόλεμόν τε λιπὼν καὶ δηϊοτῆτα;",
"Ν251":"ἠέ τι βέβληαι, βέλεος δέ σε τείρει ἀκωκή,",
"Ν252":"ἦέ τευ ἀγγελίης μετ᾽ ἔμ᾽ ἤλυθες; οὐδέ τοι αὐτὸς",
"Ν253":"ἧσθαι ἐνὶ κλισίῃσι λιλαίομαι, ἀλλὰ μάχεσθαι.",
"Ν254":"τὸν δ᾽ αὖ Μηριόνης πεπνυμένος ἀντίον ηὔδα:",
"Ν255":"Ἰδομενεῦ, Κρητῶν βουληφόρε χαλκοχιτώνων,",
"Ν256":"ἔρχομαι εἴ τί τοι ἔγχος ἐνὶ κλισίῃσι λέλειπται",
"Ν257":"οἰσόμενος: τό νυ γὰρ κατεάξαμεν ὃ πρὶν ἔχεσκον",
"Ν258":"ἀσπίδα Δηϊφόβοιο βαλὼν ὑπερηνορέοντος.",
"Ν259":"τὸν δ᾽ αὖτ᾽ Ἰδομενεὺς Κρητῶν ἀγὸς ἀντίον ηὔδα:",
"Ν260":"δούρατα δ᾽ αἴ κ᾽ ἐθέλῃσθα καὶ ἓν καὶ εἴκοσι δήεις",
"Ν261":"ἑσταότ᾽ ἐν κλισίῃ πρὸς ἐνώπια παμφανόωντα",
"Ν262":"Τρώϊα, τὰ κταμένων ἀποαίνυμαι: οὐ γὰρ ὀΐω",
"Ν263":"ἀνδρῶν δυσμενέων ἑκὰς ἱστάμενος πολεμίζειν.",
"Ν264":"τώ μοι δούρατά τ᾽ ἔστι καὶ ἀσπίδες ὀμφαλόεσσαι",
"Ν265":"καὶ κόρυθες καὶ θώρηκες λαμπρὸν γανόωντες.",
"Ν266":"τὸν δ᾽ αὖ Μηριόνης πεπνυμένος ἀντίον ηὔδα:",
"Ν267":"καί τοι ἐμοὶ παρά τε κλισίῃ καὶ νηῒ μελαίνῃ",
"Ν268":"πόλλ᾽ ἔναρα Τρώων: ἀλλ᾽ οὐ σχεδόν ἐστιν ἑλέσθαι.",
"Ν269":"οὐδὲ γὰρ οὐδ᾽ ἐμέ φημι λελασμένον ἔμμεναι ἀλκῆς,",
"Ν270":"ἀλλὰ μετὰ πρώτοισι μάχην ἀνὰ κυδιάνειραν",
"Ν271":"ἵσταμαι, ὁππότε νεῖκος ὀρώρηται πολέμοιο.",
"Ν272":"ἄλλόν πού τινα μᾶλλον Ἀχαιῶν χαλκοχιτώνων",
"Ν273":"λήθω μαρνάμενος, σὲ δὲ ἴδμεναι αὐτὸν ὀΐω.",
"Ν274":"τὸν δ᾽ αὖτ᾽ Ἰδομενεὺς Κρητῶν ἀγὸς ἀντίον ηὔδα:",
"Ν275":"οἶδ᾽ ἀρετὴν οἷός ἐσσι: τί σε χρὴ ταῦτα λέγεσθαι;",
"Ν276":"εἰ γὰρ νῦν παρὰ νηυσὶ λεγοίμεθα πάντες ἄριστοι",
"Ν277":"ἐς λόχον, ἔνθα μάλιστ᾽ ἀρετὴ διαείδεται ἀνδρῶν,",
"Ν278":"ἔνθ᾽ ὅ τε δειλὸς ἀνὴρ ὅς τ᾽ ἄλκιμος ἐξεφαάνθη:",
"Ν279":"τοῦ μὲν γάρ τε κακοῦ τρέπεται χρὼς ἄλλυδις ἄλλῃ,",
"Ν280":"οὐδέ οἱ ἀτρέμας ἧσθαι ἐρητύετ᾽ ἐν φρεσὶ θυμός,",
"Ν281":"ἀλλὰ μετοκλάζει καὶ ἐπ᾽ ἀμφοτέρους πόδας ἵζει,",
"Ν282":"ἐν δέ τέ οἱ κραδίη μεγάλα στέρνοισι πατάσσει",
"Ν283":"κῆρας ὀϊομένῳ, πάταγος δέ τε γίγνετ᾽ ὀδόντων:",
"Ν284":"τοῦ δ᾽ ἀγαθοῦ οὔτ᾽ ἂρ τρέπεται χρὼς οὔτέ τι λίην",
"Ν285":"ταρβεῖ, ἐπειδὰν πρῶτον ἐσίζηται λόχον ἀνδρῶν,",
"Ν286":"ἀρᾶται δὲ τάχιστα μιγήμεναι ἐν δαῒ λυγρῇ:",
"Ν287":"οὐδέ κεν ἔνθα τεόν γε μένος καὶ χεῖρας ὄνοιτο.",
"Ν288":"εἴ περ γάρ κε βλεῖο πονεύμενος ἠὲ τυπείης",
"Ν289":"οὐκ ἂν ἐν αὐχέν᾽ ὄπισθε πέσοι βέλος οὐδ᾽ ἐνὶ νώτῳ,",
"Ν290":"ἀλλά κεν ἢ στέρνων ἢ νηδύος ἀντιάσειε",
"Ν291":"πρόσσω ἱεμένοιο μετὰ προμάχων ὀαριστύν.",
"Ν292":"ἀλλ᾽ ἄγε μηκέτι ταῦτα λεγώμεθα νηπύτιοι ὣς",
"Ν293":"ἑσταότες, μή πού τις ὑπερφιάλως νεμεσήσῃ:",
"Ν294":"ἀλλὰ σύ γε κλισίην δὲ κιὼν ἕλευ ὄβριμον ἔγχος.",
"Ν295":"ὣς φάτο, Μηριόνης δὲ θοῷ ἀτάλαντος Ἄρηϊ",
"Ν296":"καρπαλίμως κλισίηθεν ἀνείλετο χάλκεον ἔγχος,",
"Ν297":"βῆ δὲ μετ᾽ Ἰδομενῆα μέγα πτολέμοιο μεμηλώς.",
"Ν298":"οἷος δὲ βροτολοιγὸς Ἄρης πόλεμον δὲ μέτεισι,",
"Ν299":"τῷ δὲ Φόβος φίλος υἱὸς ἅμα κρατερὸς καὶ ἀταρβὴς",
"Ν300":"ἕσπετο, ὅς τ᾽ ἐφόβησε ταλάφρονά περ πολεμιστήν:",
"Ν301":"τὼ μὲν ἄρ᾽ ἐκ Θρῄκης Ἐφύρους μέτα θωρήσσεσθον,",
"Ν302":"ἠὲ μετὰ Φλεγύας μεγαλήτορας: οὐδ᾽ ἄρα τώ γε",
"Ν303":"ἔκλυον ἀμφοτέρων, ἑτέροισι δὲ κῦδος ἔδωκαν:",
"Ν304":"τοῖοι Μηριόνης τε καὶ Ἰδομενεὺς ἀγοὶ ἀνδρῶν",
"Ν305":"ἤϊσαν ἐς πόλεμον κεκορυθμένοι αἴθοπι χαλκῷ.",
"Ν306":"τὸν καὶ Μηριόνης πρότερος πρὸς μῦθον ἔειπε:",
"Ν307":"Δευκαλίδη πῇ τὰρ μέμονας καταδῦναι ὅμιλον;",
"Ν308":"ἢ ἐπὶ δεξιόφιν παντὸς στρατοῦ, ἦ ἀνὰ μέσσους,",
"Ν309":"ἦ ἐπ᾽ ἀριστερόφιν; ἐπεὶ οὔ ποθι ἔλπομαι οὕτω",
"Ν310":"δεύεσθαι πολέμοιο κάρη κομόωντας Ἀχαιούς.",
"Ν311":"τὸν δ᾽ αὖτ᾽ Ἰδομενεὺς Κρητῶν ἀγὸς ἀντίον ηὔδα:",
"Ν312":"νηυσὶ μὲν ἐν μέσσῃσιν ἀμύνειν εἰσὶ καὶ ἄλλοι",
"Ν313":"Αἴαντές τε δύω Τεῦκρός θ᾽, ὃς ἄριστος Ἀχαιῶν",
"Ν314":"τοξοσύνῃ, ἀγαθὸς δὲ καὶ ἐν σταδίῃ ὑσμίνῃ:",
"Ν315":"οἵ μιν ἅδην ἐλόωσι καὶ ἐσσύμενον πολέμοιο",
"Ν316":"Ἕκτορα Πριαμίδην, καὶ εἰ μάλα καρτερός ἐστιν.",
"Ν317":"αἰπύ οἱ ἐσσεῖται μάλα περ μεμαῶτι μάχεσθαι",
"Ν318":"κείνων νικήσαντι μένος καὶ χεῖρας ἀάπτους",
"Ν319":"νῆας ἐνιπρῆσαι, ὅτε μὴ αὐτός γε Κρονίων",
"Ν320":"ἐμβάλοι αἰθόμενον δαλὸν νήεσσι θοῇσιν.",
"Ν321":"ἀνδρὶ δέ κ᾽ οὐκ εἴξειε μέγας Τελαμώνιος Αἴας,",
"Ν322":"ὃς θνητός τ᾽ εἴη καὶ ἔδοι Δημήτερος ἀκτὴν",
"Ν323":"χαλκῷ τε ῥηκτὸς μεγάλοισί τε χερμαδίοισιν.",
"Ν324":"οὐδ᾽ ἂν Ἀχιλλῆϊ ῥηξήνορι χωρήσειεν",
"Ν325":"ἔν γ᾽ αὐτοσταδίῃ: ποσὶ δ᾽ οὔ πως ἔστιν ἐρίζειν.",
"Ν326":"νῶϊν δ᾽ ὧδ᾽ ἐπ᾽ ἀριστέρ᾽ ἔχε στρατοῦ, ὄφρα τάχιστα",
"Ν327":"εἴδομεν ἠέ τῳ εὖχος ὀρέξομεν, ἦέ τις ἡμῖν.",
"Ν328":"ὣς φάτο, Μηριόνης δὲ θοῷ ἀτάλαντος Ἄρηϊ",
"Ν329":"ἦρχ᾽ ἴμεν, ὄφρ᾽ ἀφίκοντο κατὰ στρατὸν ᾗ μιν ἀνώγει,",
"Ν330":"οἳ δ᾽ ὡς Ἰδομενῆα ἴδον φλογὶ εἴκελον ἀλκὴν",
"Ν331":"αὐτὸν καὶ θεράποντα σὺν ἔντεσι δαιδαλέοισι,",
"Ν332":"κεκλόμενοι καθ᾽ ὅμιλον ἐπ᾽ αὐτῷ πάντες ἔβησαν:",
"Ν333":"τῶν δ᾽ ὁμὸν ἵστατο νεῖκος ἐπὶ πρυμνῇσι νέεσσιν.",
"Ν334":"ὡς δ᾽ ὅθ᾽ ὑπὸ λιγέων ἀνέμων σπέρχωσιν ἄελλαι",
"Ν335":"ἤματι τῷ ὅτε τε πλείστη κόνις ἀμφὶ κελεύθους,",
"Ν336":"οἵ τ᾽ ἄμυδις κονίης μεγάλην ἱστᾶσιν ὀμίχλην,",
"Ν337":"ὣς ἄρα τῶν ὁμόσ᾽ ἦλθε μάχη, μέμασαν δ᾽ ἐνὶ θυμῷ",
"Ν338":"ἀλλήλους καθ᾽ ὅμιλον ἐναιρέμεν ὀξέϊ χαλκῷ.",
"Ν339":"ἔφριξεν δὲ μάχη φθισίμβροτος ἐγχείῃσι",
"Ν340":"μακρῇς, ἃς εἶχον ταμεσίχροας: ὄσσε δ᾽ ἄμερδεν",
"Ν341":"αὐγὴ χαλκείη κορύθων ἄπο λαμπομενάων",
"Ν342":"θωρήκων τε νεοσμήκτων σακέων τε φαεινῶν",
"Ν343":"ἐρχομένων ἄμυδις: μάλα κεν θρασυκάρδιος εἴη",
"Ν344":"ὃς τότε γηθήσειεν ἰδὼν πόνον οὐδ᾽ ἀκάχοιτο.",
"Ν345":"τὼ δ᾽ ἀμφὶς φρονέοντε δύω Κρόνου υἷε κραταιὼ",
"Ν346":"ἀνδράσιν ἡρώεσσιν ἐτεύχετον ἄλγεα λυγρά.",
"Ν347":"Ζεὺς μέν ῥα Τρώεσσι καὶ Ἕκτορι βούλετο νίκην",
"Ν348":"κυδαίνων Ἀχιλῆα πόδας ταχύν: οὐδέ τι πάμπαν",
"Ν349":"ἤθελε λαὸν ὀλέσθαι Ἀχαιϊκὸν Ἰλιόθι πρό,",
"Ν350":"ἀλλὰ Θέτιν κύδαινε καὶ υἱέα καρτερόθυμον.",
"Ν351":"Ἀργείους δὲ Ποσειδάων ὀρόθυνε μετελθὼν",
"Ν352":"λάθρῃ ὑπεξαναδὺς πολιῆς ἁλός: ἤχθετο γάρ ῥα",
"Ν353":"Τρωσὶν δαμναμένους, Διὶ δὲ κρατερῶς ἐνεμέσσα.",
"Ν354":"ἦ μὰν ἀμφοτέροισιν ὁμὸν γένος ἠδ᾽ ἴα πάτρη,",
"Ν355":"ἀλλὰ Ζεὺς πρότερος γεγόνει καὶ πλείονα ᾔδη.",
"Ν356":"τώ ῥα καὶ ἀμφαδίην μὲν ἀλεξέμεναι ἀλέεινε,",
"Ν357":"λάθρῃ δ᾽ αἰὲν ἔγειρε κατὰ στρατὸν ἀνδρὶ ἐοικώς.",
"Ν358":"τοὶ δ᾽ ἔριδος κρατερῆς καὶ ὁμοιΐου πτολέμοιο",
"Ν359":"πεῖραρ ἐπαλλάξαντες ἐπ᾽ ἀμφοτέροισι τάνυσσαν",
"Ν360":"ἄρρηκτόν τ᾽ ἄλυτόν τε, τὸ πολλῶν γούνατ᾽ ἔλυσεν.",
"Ν361":"ἔνθα μεσαιπόλιός περ ἐὼν Δαναοῖσι κελεύσας",
"Ν362":"Ἰδομενεὺς Τρώεσσι μετάλμενος ἐν φόβον ὦρσε.",
"Ν363":"πέφνε γὰρ Ὀθρυονῆα Καβησόθεν ἔνδον ἐόντα,",
"Ν364":"ὅς ῥα νέον πολέμοιο μετὰ κλέος εἰληλούθει,",
"Ν365":"ᾔτεε δὲ Πριάμοιο θυγατρῶν εἶδος ἀρίστην",
"Ν366":"Κασσάνδρην ἀνάεδνον, ὑπέσχετο δὲ μέγα ἔργον,",
"Ν367":"ἐκ Τροίης ἀέκοντας ἀπωσέμεν υἷας Ἀχαιῶν.",
"Ν368":"τῷ δ᾽ ὁ γέρων Πρίαμος ὑπό τ᾽ ἔσχετο καὶ κατένευσε",
"Ν369":"δωσέμεναι: ὃ δὲ μάρναθ᾽ ὑποσχεσίῃσι πιθήσας.",
"Ν370":"Ἰδομενεὺς δ᾽ αὐτοῖο τιτύσκετο δουρὶ φαεινῷ,",
"Ν371":"καὶ βάλεν ὕψι βιβάντα τυχών: οὐδ᾽ ἤρκεσε θώρηξ",
"Ν372":"χάλκεος, ὃν φορέεσκε, μέσῃ δ᾽ ἐν γαστέρι πῆξε.",
"Ν373":"δούπησεν δὲ πεσών: ὃ δ᾽ ἐπεύξατο φώνησέν τε:",
"Ν374":"Ὀθρυονεῦ περὶ δή σε βροτῶν αἰνίζομ᾽ ἁπάντων",
"Ν375":"εἰ ἐτεὸν δὴ πάντα τελευτήσεις ὅσ᾽ ὑπέστης",
"Ν376":"Δαρδανίδῃ Πριάμῳ: ὃ δ᾽ ὑπέσχετο θυγατέρα ἥν.",
"Ν377":"καί κέ τοι ἡμεῖς ταῦτά γ᾽ ὑποσχόμενοι τελέσαιμεν,",
"Ν378":"δοῖμεν δ᾽ Ἀτρεΐδαο θυγατρῶν εἶδος ἀρίστην",
"Ν379":"Ἄργεος ἐξαγαγόντες ὀπυιέμεν, εἴ κε σὺν ἄμμιν",
"Ν380":"Ἰλίου ἐκπέρσῃς εὖ ναιόμενον πτολίεθρον.",
"Ν381":"ἀλλ᾽ ἕπε᾽, ὄφρ᾽ ἐπὶ νηυσὶ συνώμεθα ποντοπόροισιν",
"Ν382":"ἀμφὶ γάμῳ, ἐπεὶ οὔ τοι ἐεδνωταὶ κακοί εἰμεν.",
"Ν383":"ὣς εἰπὼν ποδὸς ἕλκε κατὰ κρατερὴν ὑσμίνην",
"Ν384":"ἥρως Ἰδομενεύς: τῷ δ᾽ Ἄσιος ἦλθ᾽ ἐπαμύντωρ",
"Ν385":"πεζὸς πρόσθ᾽ ἵππων: τὼ δὲ πνείοντε κατ᾽ ὤμων",
"Ν386":"αἰὲν ἔχ᾽ ἡνίοχος θεράπων: ὃ δὲ ἵετο θυμῷ",
"Ν387":"Ἰδομενῆα βαλεῖν: ὃ δέ μιν φθάμενος βάλε δουρὶ",
"Ν388":"λαιμὸν ὑπ᾽ ἀνθερεῶνα, διὰ πρὸ δὲ χαλκὸν ἔλασσεν.",
"Ν389":"ἤριπε δ᾽ ὡς ὅτε τις δρῦς ἤριπεν ἢ ἀχερωῒς",
"Ν390":"ἠὲ πίτυς βλωθρή, τήν τ᾽ οὔρεσι τέκτονες ἄνδρες",
"Ν391":"ἐξέταμον πελέκεσσι νεήκεσι νήϊον εἶναι:",
"Ν392":"ὣς ὃ πρόσθ᾽ ἵππων καὶ δίφρου κεῖτο τανυσθεὶς",
"Ν393":"βεβρυχὼς κόνιος δεδραγμένος αἱματοέσσης.",
"Ν394":"ἐκ δέ οἱ ἡνίοχος πλήγη φρένας ἃς πάρος εἶχεν,",
"Ν395":"οὐδ᾽ ὅ γ᾽ ἐτόλμησεν δηΐων ὑπὸ χεῖρας ἀλύξας",
"Ν396":"ἂψ ἵππους στρέψαι, τὸν δ᾽ Ἀντίλοχος μενεχάρμης",
"Ν397":"δουρὶ μέσον περόνησε τυχών: οὐδ᾽ ἤρκεσε θώρηξ",
"Ν398":"χάλκεος ὃν φορέεσκε, μέσῃ δ᾽ ἐν γαστέρι πῆξεν.",
"Ν399":"αὐτὰρ ὃ ἀσθμαίνων εὐεργέος ἔκπεσε δίφρου,",
"Ν400":"ἵππους δ᾽ Ἀντίλοχος μεγαθύμου Νέστορος υἱὸς",
"Ν401":"ἐξέλασε Τρώων μετ᾽ ἐϋκνήμιδας Ἀχαιούς.",
"Ν402":"Δηΐφοβος δὲ μάλα σχεδὸν ἤλυθεν Ἰδομενῆος",
"Ν403":"Ἀσίου ἀχνύμενος, καὶ ἀκόντισε δουρὶ φαεινῷ.",
"Ν404":"ἀλλ᾽ ὃ μὲν ἄντα ἰδὼν ἠλεύατο χάλκεον ἔγχος",
"Ν405":"Ἰδομενεύς: κρύφθη γὰρ ὑπ᾽ ἀσπίδι πάντοσ᾽ ἐΐσῃ,",
"Ν406":"τὴν ἄρ᾽ ὅ γε ῥινοῖσι βοῶν καὶ νώροπι χαλκῷ",
"Ν407":"δινωτὴν φορέεσκε, δύω κανόνεσσ᾽ ἀραρυῖαν:",
"Ν408":"τῇ ὕπο πᾶς ἐάλη, τὸ δ᾽ ὑπέρπτατο χάλκεον ἔγχος,",
"Ν409":"καρφαλέον δέ οἱ ἀσπὶς ἐπιθρέξαντος ἄϋσεν",
"Ν410":"ἔγχεος: οὐδ᾽ ἅλιόν ῥα βαρείης χειρὸς ἀφῆκεν,",
"Ν411":"ἀλλ᾽ ἔβαλ᾽ Ἱππασίδην Ὑψήνορα ποιμένα λαῶν",
"Ν412":"ἧπαρ ὑπὸ πραπίδων, εἶθαρ δ᾽ ὑπὸ γούνατ᾽ ἔλυσε.",
"Ν413":"Δηΐφοβος δ᾽ ἔκπαγλον ἐπεύξατο μακρὸν ἀΰσας:",
"Ν414":"οὐ μὰν αὖτ᾽ ἄτιτος κεῖτ᾽ Ἄσιος, ἀλλά ἕ φημι",
"Ν415":"εἰς Ἄϊδός περ ἰόντα πυλάρταο κρατεροῖο",
"Ν416":"γηθήσειν κατὰ θυμόν, ἐπεί ῥά οἱ ὤπασα πομπόν.",
"Ν417":"ὣς ἔφατ᾽, Ἀργείοισι δ᾽ ἄχος γένετ᾽ εὐξαμένοιο,",
"Ν418":"Ἀντιλόχῳ δὲ μάλιστα δαΐφρονι θυμὸν ὄρινεν:",
"Ν419":"ἀλλ᾽ οὐδ᾽ ἀχνύμενός περ ἑοῦ ἀμέλησεν ἑταίρου,",
"Ν420":"ἀλλὰ θέων περίβη καί οἱ σάκος ἀμφεκάλυψε.",
"Ν421":"τὸν μὲν ἔπειθ᾽ ὑποδύντε δύω ἐρίηρες ἑταῖροι",
"Ν422":"Μηκιστεὺς Ἐχίοιο πάϊς καὶ δῖος Ἀλάστωρ,",
"Ν423":"νῆας ἔπι γλαφυρὰς φερέτην βαρέα στενάχοντα.",
"Ν424":"Ἰδομενεὺς δ᾽ οὐ λῆγε μένος μέγα, ἵετο δ᾽ αἰεὶ",
"Ν425":"ἠέ τινα Τρώων ἐρεβεννῇ νυκτὶ καλύψαι",
"Ν426":"ἢ αὐτὸς δουπῆσαι ἀμύνων λοιγὸν Ἀχαιοῖς.",
"Ν427":"ἔνθ᾽ Αἰσυήταο διοτρεφέος φίλον υἱὸν",
"Ν428":"ἥρω᾽ Ἀλκάθοον, γαμβρὸς δ᾽ ἦν Ἀγχίσαο,",
"Ν429":"πρεσβυτάτην δ᾽ ὤπυιε θυγατρῶν Ἱπποδάμειαν",
"Ν430":"τὴν περὶ κῆρι φίλησε πατὴρ καὶ πότνια μήτηρ",
"Ν431":"ἐν μεγάρῳ: πᾶσαν γὰρ ὁμηλικίην ἐκέκαστο",
"Ν432":"κάλλεϊ καὶ ἔργοισιν ἰδὲ φρεσί: τοὔνεκα καί μιν",
"Ν433":"γῆμεν ἀνὴρ ὤριστος ἐνὶ Τροίῃ εὐρείῃ:",
"Ν434":"τὸν τόθ᾽ ὑπ᾽ Ἰδομενῆϊ Ποσειδάων ἐδάμασσε",
"Ν435":"θέλξας ὄσσε φαεινά, πέδησε δὲ φαίδιμα γυῖα:",
"Ν436":"οὔτε γὰρ ἐξοπίσω φυγέειν δύνατ᾽ οὔτ᾽ ἀλέασθαι,",
"Ν437":"ἀλλ᾽ ὥς τε στήλην ἢ δένδρεον ὑψιπέτηλον",
"Ν438":"ἀτρέμας ἑσταότα στῆθος μέσον οὔτασε δουρὶ",
"Ν439":"ἥρως Ἰδομενεύς, ῥῆξεν δέ οἱ ἀμφὶ χιτῶνα",
"Ν440":"χάλκεον, ὅς οἱ πρόσθεν ἀπὸ χροὸς ἤρκει ὄλεθρον:",
"Ν441":"δὴ τότε γ᾽ αὖον ἄϋσεν ἐρεικόμενος περὶ δουρί.",
"Ν442":"δούπησεν δὲ πεσών, δόρυ δ᾽ ἐν κραδίῃ ἐπεπήγει,",
"Ν443":"ἥ ῥά οἱ ἀσπαίρουσα καὶ οὐρίαχον πελέμιζεν",
"Ν444":"ἔγχεος: ἔνθα δ᾽ ἔπειτ᾽ ἀφίει μένος ὄβριμος Ἄρης:",
"Ν445":"Ἰδομενεὺς δ᾽ ἔκπαγλον ἐπεύξατο μακρὸν ἀΰσας",
"Ν446":"Δηΐφοβ᾽ ἦ ἄρα δή τι ἐΐσκομεν ἄξιον εἶναι",
"Ν447":"τρεῖς ἑνὸς ἀντὶ πεφάσθαι; ἐπεὶ σύ περ εὔχεαι οὕτω.",
"Ν448":"δαιμόνι᾽ ἀλλὰ καὶ αὐτὸς ἐναντίον ἵστασ᾽ ἐμεῖο,",
"Ν449":"ὄφρα ἴδῃ οἷος Ζηνὸς γόνος ἐνθάδ᾽ ἱκάνω,",
"Ν450":"ὃς πρῶτον Μίνωα τέκε Κρήτῃ ἐπίουρον:",
"Ν451":"Μίνως δ᾽ αὖ τέκεθ᾽ υἱὸν ἀμύμονα Δευκαλίωνα,",
"Ν452":"Δευκαλίων δ᾽ ἐμὲ τίκτε πολέσσ᾽ ἄνδρεσσιν ἄνακτα",
"Ν453":"Κρήτῃ ἐν εὐρείῃ: νῦν δ᾽ ἐνθάδε νῆες ἔνεικαν",
"Ν454":"σοί τε κακὸν καὶ πατρὶ καὶ ἄλλοισι Τρώεσσιν.",
"Ν455":"ὣς φάτο, Δηΐφοβος δὲ διάνδιχα μερμήριξεν",
"Ν456":"ἤ τινά που Τρώων ἑταρίσσαιτο μεγαθύμων",
"Ν457":"ἂψ ἀναχωρήσας, ἦ πειρήσαιτο καὶ οἶος.",
"Ν458":"ὧδε δέ οἱ φρονέοντι δοάσσατο κέρδιον εἶναι",
"Ν459":"βῆναι ἐπ᾽ Αἰνείαν: τὸν δ᾽ ὕστατον εὗρεν ὁμίλου",
"Ν460":"ἑσταότ᾽: αἰεὶ γὰρ Πριάμῳ ἐπεμήνιε δίῳ",
"Ν461":"οὕνεκ᾽ ἄρ᾽ ἐσθλὸν ἐόντα μετ᾽ ἀνδράσιν οὔ τι τίεσκεν.",
"Ν462":"ἀγχοῦ δ᾽ ἱστάμενος ἔπεα πτερόεντα προσηύδα:",
"Ν463":"Αἰνεία Τρώων βουληφόρε νῦν σε μάλα χρὴ",
"Ν464":"γαμβρῷ ἀμυνέμεναι, εἴ πέρ τί σε κῆδος ἱκάνει.",
"Ν465":"ἀλλ᾽ ἕπευ Ἀλκαθόῳ ἐπαμύνομεν, ὅς σε πάρος γε",
"Ν466":"γαμβρὸς ἐὼν ἔθρεψε δόμοις ἔνι τυτθὸν ἐόντα:",
"Ν467":"τὸν δέ τοι Ἰδομενεὺς δουρικλυτὸς ἐξενάριξεν.",
"Ν468":"ὣς φάτο, τῷ δ᾽ ἄρα θυμὸν ἐνὶ στήθεσσιν ὄρινε,",
"Ν469":"βῆ δὲ μετ᾽ Ἰδομενῆα μέγα πτολέμοιο μεμηλώς.",
"Ν470":"ἀλλ᾽ οὐκ Ἰδομενῆα φόβος λάβε τηλύγετον ὥς,",
"Ν471":"ἀλλ᾽ ἔμεν᾽ ὡς ὅτε τις σῦς οὔρεσιν ἀλκὶ πεποιθώς,",
"Ν472":"ὅς τε μένει κολοσυρτὸν ἐπερχόμενον πολὺν ἀνδρῶν",
"Ν473":"χώρῳ ἐν οἰοπόλῳ, φρίσσει δέ τε νῶτον ὕπερθεν:",
"Ν474":"ὀφθαλμὼ δ᾽ ἄρα οἱ πυρὶ λάμπετον: αὐτὰρ ὀδόντας",
"Ν475":"θήγει, ἀλέξασθαι μεμαὼς κύνας ἠδὲ καὶ ἄνδρας:",
"Ν476":"ὣς μένεν Ἰδομενεὺς δουρικλυτός, οὐδ᾽ ὑπεχώρει,",
"Ν477":"Αἰνείαν ἐπιόντα βοηθόον: αὖε δ᾽ ἑταίρους",
"Ν478":"Ἀσκάλαφόν τ᾽ ἐσορῶν Ἀφαρῆά τε Δηΐπυρόν τε",
"Ν479":"Μηριόνην τε καὶ Ἀντίλοχον μήστωρας ἀϋτῆς:",
"Ν480":"τοὺς ὅ γ᾽ ἐποτρύνων ἔπεα πτερόεντα προσηύδα:",
"Ν481":"δεῦτε φίλοι, καί μ᾽ οἴῳ ἀμύνετε: δείδια δ᾽ αἰνῶς",
"Ν482":"Αἰνείαν ἐπιόντα πόδας ταχύν, ὅς μοι ἔπεισιν,",
"Ν483":"ὃς μάλα καρτερός ἐστι μάχῃ ἔνι φῶτας ἐναίρειν:",
"Ν484":"καὶ δ᾽ ἔχει ἥβης ἄνθος, ὅ τε κράτος ἐστὶ μέγιστον.",
"Ν485":"εἰ γὰρ ὁμηλικίη γε γενοίμεθα τῷδ᾽ ἐπὶ θυμῷ",
"Ν486":"αἶψά κεν ἠὲ φέροιτο μέγα κράτος, ἠὲ φεροίμην.",
"Ν487":"ὣς ἔφαθ᾽, οἳ δ᾽ ἄρα πάντες ἕνα φρεσὶ θυμὸν ἔχοντες",
"Ν488":"πλησίοι ἔστησαν, σάκε᾽ ὤμοισι κλίναντες.",
"Ν489":"Αἰνείας δ᾽ ἑτέρωθεν ἐκέκλετο οἷς ἑτάροισι",
"Ν490":"Δηΐφοβόν τε Πάριν τ᾽ ἐσορῶν καὶ Ἀγήνορα δῖον,",
"Ν491":"οἵ οἱ ἅμ᾽ ἡγεμόνες Τρώων ἔσαν: αὐτὰρ ἔπειτα",
"Ν492":"λαοὶ ἕπονθ᾽, ὡς εἴ τε μετὰ κτίλον ἕσπετο μῆλα",
"Ν493":"πιόμεν᾽ ἐκ βοτάνης: γάνυται δ᾽ ἄρα τε φρένα ποιμήν:",
"Ν494":"ὣς Αἰνείᾳ θυμὸς ἐνὶ στήθεσσι γεγήθει",
"Ν495":"ὡς ἴδε λαῶν ἔθνος ἐπισπόμενον ἑοῖ αὐτῷ.",
"Ν496":"οἳ δ᾽ ἀμφ᾽ Ἀλκαθόῳ αὐτοσχεδὸν ὁρμήθησαν",
"Ν497":"μακροῖσι ξυστοῖσι: περὶ στήθεσσι δὲ χαλκὸς",
"Ν498":"σμερδαλέον κονάβιζε τιτυσκομένων καθ᾽ ὅμιλον",
"Ν499":"ἀλλήλων: δύο δ᾽ ἄνδρες ἀρήϊοι ἔξοχον ἄλλων",
"Ν500":"Αἰνείας τε καὶ Ἰδομενεὺς ἀτάλαντοι Ἄρηϊ",
"Ν501":"ἵεντ᾽ ἀλλήλων ταμέειν χρόα νηλέϊ χαλκῷ.",
"Ν502":"Αἰνείας δὲ πρῶτος ἀκόντισεν Ἰδομενῆος:",
"Ν503":"ἀλλ᾽ ὃ μὲν ἄντα ἰδὼν ἠλεύατο χάλκεον ἔγχος,",
"Ν504":"αἰχμὴ δ᾽ Αἰνείαο κραδαινομένη κατὰ γαίης",
"Ν505":"ᾤχετ᾽, ἐπεί ῥ᾽ ἅλιον στιβαρῆς ἀπὸ χειρὸς ὄρουσεν.",
"Ν506":"Ἰδομενεὺς δ᾽ ἄρα Οἰνόμαον βάλε γαστέρα μέσσην,",
"Ν507":"ῥῆξε δὲ θώρηκος γύαλον, διὰ δ᾽ ἔντερα χαλκὸς",
"Ν508":"ἤφυσ᾽: ὃ δ᾽ ἐν κονίῃσι πεσὼν ἕλε γαῖαν ἀγοστῷ.",
"Ν509":"Ἰδομενεὺς δ᾽ ἐκ μὲν νέκυος δολιχόσκιον ἔγχος",
"Ν510":"ἐσπάσατ᾽, οὐδ᾽ ἄρ᾽ ἔτ᾽ ἄλλα δυνήσατο τεύχεα καλὰ",
"Ν511":"ὤμοιιν ἀφελέσθαι: ἐπείγετο γὰρ βελέεσσιν.",
"Ν512":"οὐ γὰρ ἔτ᾽ ἔμπεδα γυῖα ποδῶν ἦν ὁρμηθέντι,",
"Ν513":"οὔτ᾽ ἄρ᾽ ἐπαΐξαι μεθ᾽ ἑὸν: βέλος οὔτ᾽ ἀλέασθαι.",
"Ν514":"τώ ῥα καὶ ἐν σταδίῃ μὲν ἀμύνετο νηλεὲς ἦμαρ,",
"Ν515":"τρέσσαι δ᾽ οὐκ ἔτι ῥίμφα πόδες φέρον ἐκ πολέμοιο.",
"Ν516":"τοῦ δὲ βάδην ἀπιόντος ἀκόντισε δουρὶ φαεινῷ",
"Ν517":"Δηΐφοβος: δὴ γάρ οἱ ἔχεν κότον ἐμμενὲς αἰεί.",
"Ν518":"ἀλλ᾽ ὅ γε καὶ τόθ᾽ ἅμαρτεν, ὃ δ᾽ Ἀσκάλαφον βάλε δουρὶ",
"Ν519":"υἱὸν Ἐνυαλίοιο: δι᾽ ὤμου δ᾽ ὄβριμον ἔγχος",
"Ν520":"ἔσχεν: ὃ δ᾽ ἐν κονίῃσι πεσὼν ἕλε γαῖαν ἀγοστῷ.",
"Ν521":"οὐδ᾽ ἄρα πώ τι πέπυστο βριήπυος ὄβριμος Ἄρης",
"Ν522":"υἷος ἑοῖο πεσόντος ἐνὶ κρατερῇ ὑσμίνῃ,",
"Ν523":"ἀλλ᾽ ὅ γ᾽ ἄρ᾽ ἄκρῳ Ὀλύμπῳ ὑπὸ χρυσέοισι νέφεσσιν",
"Ν524":"ἧστο Διὸς βουλῇσιν ἐελμένος, ἔνθά περ ἄλλοι",
"Ν525":"ἀθάνατοι θεοὶ ἦσαν ἐεργόμενοι πολέμοιο.",
"Ν526":"οἳ δ᾽ ἀμφ᾽ Ἀσκαλάφῳ αὐτοσχεδὸν ὁρμήθησαν:",
"Ν527":"Δηΐφοβος μὲν ἀπ᾽ Ἀσκαλάφου πήληκα φαεινὴν",
"Ν528":"ἥρπασε, Μηριόνης δὲ θοῷ ἀτάλαντος Ἄρηϊ",
"Ν529":"δουρὶ βραχίονα τύψεν ἐπάλμενος, ἐκ δ᾽ ἄρα χειρὸς",
"Ν530":"αὐλῶπις τρυφάλεια χαμαὶ βόμβησε πεσοῦσα.",
"Ν531":"Μηριόνης δ᾽ ἐξ αὖτις ἐπάλμενος αἰγυπιὸς ὣς",
"Ν532":"ἐξέρυσε πρυμνοῖο βραχίονος ὄβριμον ἔγχος,",
"Ν533":"ἂψ δ᾽ ἑτάρων εἰς ἔθνος ἐχάζετο. τὸν δὲ Πολίτης",
"Ν534":"αὐτοκασίγνητος περὶ μέσσῳ χεῖρε τιτήνας",
"Ν535":"ἐξῆγεν πολέμοιο δυσηχέος, ὄφρ᾽ ἵκεθ᾽ ἵππους",
"Ν536":"ὠκέας, οἵ οἱ ὄπισθε μάχης ἠδὲ πτολέμοιο",
"Ν537":"ἕστασαν ἡνίοχόν τε καὶ ἅρματα ποικίλ᾽ ἔχοντες:",
"Ν538":"οἳ τόν γε προτὶ ἄστυ φέρον βαρέα στενάχοντα",
"Ν539":"τειρόμενον: κατὰ δ᾽ αἷμα νεουτάτου ἔρρεε χειρός.",
"Ν540":"οἳ δ᾽ ἄλλοι μάρναντο, βοὴ δ᾽ ἄσβεστος ὀρώρει.",
"Ν541":"ἔνθ᾽ Αἰνέας Ἀφαρῆα Καλητορίδην ἐπορούσας",
"Ν542":"λαιμὸν τύψ᾽ ἐπὶ οἷ τετραμμένον ὀξέϊ δουρί:",
"Ν543":"ἐκλίνθη δ᾽ ἑτέρωσε κάρη, ἐπὶ δ᾽ ἀσπὶς ἑάφθη",
"Ν544":"καὶ κόρυς, ἀμφὶ δέ οἱ θάνατος χύτο θυμοραϊστής.",
"Ν545":"Ἀντίλοχος δὲ Θόωνα μεταστρεφθέντα δοκεύσας",
"Ν546":"οὔτασ᾽ ἐπαΐξας, ἀπὸ δὲ φλέβα πᾶσαν ἔκερσεν,",
"Ν547":"ἥ τ᾽ ἀνὰ νῶτα θέουσα διαμπερὲς αὐχέν᾽ ἱκάνει:",
"Ν548":"τὴν ἀπὸ πᾶσαν ἔκερσεν: ὃ δ᾽ ὕπτιος ἐν κονίῃσι",
"Ν549":"κάππεσεν, ἄμφω χεῖρε φίλοις ἑτάροισι πετάσσας.",
"Ν550":"Ἀντίλοχος δ᾽ ἐπόρουσε, καὶ αἴνυτο τεύχε᾽ ἀπ᾽ ὤμων",
"Ν551":"παπταίνων: Τρῶες δὲ περισταδὸν ἄλλοθεν ἄλλος",
"Ν552":"οὔταζον σάκος εὐρὺ παναίολον, οὐδὲ δύναντο",
"Ν553":"εἴσω ἐπιγράψαι τέρενα χρόα νηλέϊ χαλκῷ",
"Ν554":"Ἀντιλόχου: πέρι γάρ ῥα Ποσειδάων ἐνοσίχθων",
"Ν555":"Νέστορος υἱὸν ἔρυτο καὶ ἐν πολλοῖσι βέλεσσιν.",
"Ν556":"οὐ μὲν γάρ ποτ᾽ ἄνευ δηΐων ἦν, ἀλλὰ κατ᾽ αὐτοὺς",
"Ν557":"στρωφᾶτ᾽: οὐδέ οἱ ἔγχος ἔχ᾽ ἀτρέμας, ἀλλὰ μάλ᾽ αἰεὶ",
"Ν558":"σειόμενον ἐλέλικτο: τιτύσκετο δὲ φρεσὶν ᾗσιν",
"Ν559":"ἤ τευ ἀκοντίσσαι, ἠὲ σχεδὸν ὁρμηθῆναι.",
"Ν560":"ἀλλ᾽ οὐ λῆθ᾽ Ἀδάμαντα τιτυσκόμενος καθ᾽ ὅμιλον",
"Ν561":"Ἀσιάδην, ὅ οἱ οὖτα μέσον σάκος ὀξέϊ χαλκῷ",
"Ν562":"ἐγγύθεν ὁρμηθείς: ἀμενήνωσεν δέ οἱ αἰχμὴν",
"Ν563":"κυανοχαῖτα Ποσειδάων βιότοιο μεγήρας.",
"Ν564":"καὶ τὸ μὲν αὐτοῦ μεῖν᾽ ὥς τε σκῶλος πυρίκαυστος",
"Ν565":"ἐν σάκει Ἀντιλόχοιο, τὸ δ᾽ ἥμισυ κεῖτ᾽ ἐπὶ γαίης:",
"Ν566":"ἂψ δ᾽ ἑτάρων εἰς ἔθνος ἐχάζετο κῆρ᾽ ἀλεείνων:",
"Ν567":"Μηριόνης δ᾽ ἀπιόντα μετασπόμενος βάλε δουρὶ",
"Ν568":"αἰδοίων τε μεσηγὺ καὶ ὀμφαλοῦ, ἔνθα μάλιστα",
"Ν569":"γίγνετ᾽ Ἄρης ἀλεγεινὸς ὀϊζυροῖσι βροτοῖσιν.",
"Ν570":"ἔνθά οἱ ἔγχος ἔπηξεν: ὃ δ᾽ ἑσπόμενος περὶ δουρὶ",
"Ν571":"ἤσπαιρ᾽ ὡς ὅτε βοῦς τόν τ᾽ οὔρεσι βουκόλοι ἄνδρες",
"Ν572":"ἰλλάσιν οὐκ ἐθέλοντα βίῃ δήσαντες ἄγουσιν:",
"Ν573":"ὣς ὃ τυπεὶς ἤσπαιρε μίνυνθά περ, οὔ τι μάλα δήν,",
"Ν574":"ὄφρά οἱ ἐκ χροὸς ἔγχος ἀνεσπάσατ᾽ ἐγγύθεν ἐλθὼν",
"Ν575":"ἥρως Μηριόνης: τὸν δὲ σκότος ὄσσε κάλυψε.",
"Ν576":"Δηΐπυρον δ᾽ Ἕλενος ξίφεϊ σχεδὸν ἤλασε κόρσην",
"Ν577":"Θρηϊκίῳ μεγάλῳ, ἀπὸ δὲ τρυφάλειαν ἄραξεν.",
"Ν578":"ἣ μὲν ἀποπλαγχθεῖσα χαμαὶ πέσε, καί τις Ἀχαιῶν",
"Ν579":"μαρναμένων μετὰ ποσσὶ κυλινδομένην ἐκόμισσε:",
"Ν580":"τὸν δὲ κατ᾽ ὀφθαλμῶν ἐρεβεννὴ νὺξ ἐκάλυψεν.",
"Ν581":"Ἀτρεΐδην δ᾽ ἄχος εἷλε βοὴν ἀγαθὸν Μενέλαον:",
"Ν582":"βῆ δ᾽ ἐπαπειλήσας Ἑλένῳ ἥρωϊ ἄνακτι",
"Ν583":"ὀξὺ δόρυ κραδάων: ὃ δὲ τόξου πῆχυν ἄνελκε.",
"Ν584":"τὼ δ᾽ ἄρ᾽ ὁμαρτήδην ὃ μὲν ἔγχεϊ ὀξυόεντι",
"Ν585":"ἵετ᾽ ἀκοντίσσαι, ὃ δ᾽ ἀπὸ νευρῆφιν ὀϊστῷ.",
"Ν586":"Πριαμίδης μὲν ἔπειτα κατὰ στῆθος βάλεν ἰῷ",
"Ν587":"θώρηκος γύαλον, ἀπὸ δ᾽ ἔπτατο πικρὸς ὀϊστός.",
"Ν588":"ὡς δ᾽ ὅτ᾽ ἀπὸ πλατέος πτυόφιν μεγάλην κατ᾽ ἀλωὴν",
"Ν589":"θρῴσκωσιν κύαμοι μελανόχροες ἢ ἐρέβινθοι",
"Ν590":"πνοιῇ ὕπο λιγυρῇ καὶ λικμητῆρος ἐρωῇ,",
"Ν591":"ὣς ἀπὸ θώρηκος Μενελάου κυδαλίμοιο",
"Ν592":"πολλὸν ἀποπλαγχθεὶς ἑκὰς ἔπτατο πικρὸς ὀϊστός.",
"Ν593":"Ἀτρεΐδης δ᾽ ἄρα χεῖρα βοὴν ἀγαθὸς Μενέλαος",
"Ν594":"τὴν βάλεν ᾗ ῥ᾽ ἔχε τόξον ἐΰξοον: ἐν δ᾽ ἄρα τόξῳ",
"Ν595":"ἀντικρὺ διὰ χειρὸς ἐλήλατο χάλκεον ἔγχος.",
"Ν596":"ἂψ δ᾽ ἑτάρων εἰς ἔθνος ἐχάζετο κῆρ᾽ ἀλεείνων",
"Ν597":"χεῖρα παρακρεμάσας: τὸ δ᾽ ἐφέλκετο μείλινον ἔγχος.",
"Ν598":"καὶ τὸ μὲν ἐκ χειρὸς ἔρυσεν μεγάθυμος Ἀγήνωρ,",
"Ν599":"αὐτὴν δὲ ξυνέδησεν ἐϋστρεφεῖ οἰὸς ἀώτῳ",
"Ν600":"σφενδόνῃ, ἣν ἄρα οἱ θεράπων ἔχε ποιμένι λαῶν.",
"Ν601":"Πείσανδρος δ᾽ ἰθὺς Μενελάου κυδαλίμοιο",
"Ν602":"ἤϊε: τὸν δ᾽ ἄγε μοῖρα κακὴ θανάτοιο τέλος δὲ",
"Ν603":"σοὶ Μενέλαε δαμῆναι ἐν αἰνῇ δηϊοτῆτι.",
"Ν604":"οἳ δ᾽ ὅτε δὴ σχεδὸν ἦσαν ἐπ᾽ ἀλλήλοισιν ἰόντες",
"Ν605":"Ἀτρεΐδης μὲν ἅμαρτε, παραὶ δέ οἱ ἐτράπετ᾽ ἔγχος,",
"Ν606":"Πείσανδρος δὲ σάκος Μενελάου κυδαλίμοιο",
"Ν607":"οὔτασεν, οὐδὲ διὰ πρὸ δυνήσατο χαλκὸν ἐλάσσαι:",
"Ν608":"ἔσχεθε γὰρ σάκος εὐρύ, κατεκλάσθη δ᾽ ἐνὶ καυλῷ",
"Ν609":"ἔγχος: ὃ δὲ φρεσὶν ᾗσι χάρη καὶ ἐέλπετο νίκην.",
"Ν610":"Ἀτρεΐδης δὲ ἐρυσσάμενος ξίφος ἀργυρόηλον",
"Ν611":"ἆλτ᾽ ἐπὶ Πεισάνδρῳ: ὃ δ᾽ ὑπ᾽ ἀσπίδος εἵλετο καλὴν",
"Ν612":"ἀξίνην εὔχαλκον ἐλαΐνῳ ἀμφὶ πελέκκῳ",
"Ν613":"μακρῷ ἐϋξέστῳ: ἅμα δ᾽ ἀλλήλων ἐφίκοντο.",
"Ν614":"ἤτοι ὃ μὲν κόρυθος φάλον ἤλασεν ἱπποδασείης",
"Ν615":"ἄκρον ὑπὸ λόφον αὐτόν, ὃ δὲ προσιόντα μέτωπον",
"Ν616":"ῥινὸς ὕπερ πυμάτης: λάκε δ᾽ ὀστέα, τὼ δέ οἱ ὄσσε",
"Ν617":"πὰρ ποσὶν αἱματόεντα χαμαὶ πέσον ἐν κονίῃσιν,",
"Ν618":"ἰδνώθη δὲ πεσών: ὃ δὲ λὰξ ἐν στήθεσι βαίνων",
"Ν619":"τεύχεά τ᾽ ἐξενάριξε καὶ εὐχόμενος ἔπος ηὔδα:",
"Ν620":"λείψετέ θην οὕτω γε νέας Δαναῶν ταχυπώλων",
"Ν621":"Τρῶες ὑπερφίαλοι δεινῆς ἀκόρητοι ἀϋτῆς,",
"Ν622":"ἄλλης μὲν λώβης τε καὶ αἴσχεος οὐκ ἐπιδευεῖς",
"Ν623":"ἣν ἐμὲ λωβήσασθε κακαὶ κύνες, οὐδέ τι θυμῷ",
"Ν624":"Ζηνὸς ἐριβρεμέτεω χαλεπὴν ἐδείσατε μῆνιν",
"Ν625":"ξεινίου, ὅς τέ ποτ᾽ ὔμμι διαφθέρσει πόλιν αἰπήν:",
"Ν626":"οἵ μευ κουριδίην ἄλοχον καὶ κτήματα πολλὰ",
"Ν627":"μὰψ οἴχεσθ᾽ ἀνάγοντες, ἐπεὶ φιλέεσθε παρ᾽ αὐτῇ:",
"Ν628":"νῦν αὖτ᾽ ἐν νηυσὶν μενεαίνετε ποντοπόροισι",
"Ν629":"πῦρ ὀλοὸν βαλέειν, κτεῖναι δ᾽ ἥρωας Ἀχαιούς.",
"Ν630":"ἀλλά ποθι σχήσεσθε καὶ ἐσσύμενοί περ Ἄρηος.",
"Ν631":"Ζεῦ πάτερ ἦ τέ σέ φασι περὶ φρένας ἔμμεναι ἄλλων",
"Ν632":"ἀνδρῶν ἠδὲ θεῶν: σέο δ᾽ ἐκ τάδε πάντα πέλονται:",
"Ν633":"οἷον δὴ ἄνδρεσσι χαρίζεαι ὑβριστῇσι",
"Ν634":"Τρωσίν, τῶν μένος αἰὲν ἀτάσθαλον, οὐδὲ δύνανται",
"Ν635":"φυλόπιδος κορέσασθαι ὁμοιΐου πτολέμοιο.",
"Ν636":"πάντων μὲν κόρος ἐστὶ καὶ ὕπνου καὶ φιλότητος",
"Ν637":"μολπῆς τε γλυκερῆς καὶ ἀμύμονος ὀρχηθμοῖο,",
"Ν638":"τῶν πέρ τις καὶ μᾶλλον ἐέλδεται ἐξ ἔρον εἷναι",
"Ν639":"ἢ πολέμου: Τρῶες δὲ μάχης ἀκόρητοι ἔασιν.",
"Ν640":"ὣς εἰπὼν τὰ μὲν ἔντε᾽ ἀπὸ χροὸς αἱματόεντα",
"Ν641":"συλήσας ἑτάροισι δίδου Μενέλαος ἀμύμων,",
"Ν642":"αὐτὸς δ᾽ αὖτ᾽ ἐξ αὖτις ἰὼν προμάχοισιν ἐμίχθη.",
"Ν643":"ἔνθά οἱ υἱὸς ἐπᾶλτο Πυλαιμένεος βασιλῆος",
"Ν644":"Ἁρπαλίων, ὅ ῥα πατρὶ φίλῳ ἕπετο πτολεμίξων",
"Ν645":"ἐς Τροίην, οὐδ᾽ αὖτις ἀφίκετο πατρίδα γαῖαν:",
"Ν646":"ὅς ῥα τότ᾽ Ἀτρεΐδαο μέσον σάκος οὔτασε δουρὶ",
"Ν647":"ἐγγύθεν, οὐδὲ διὰ πρὸ δυνήσατο χαλκὸν ἐλάσσαι",
"Ν648":"ἂψ δ᾽ ἑτάρων εἰς ἔθνος ἐχάζετο κῆρ᾽ ἀλεείνων",
"Ν649":"πάντοσε παπταίνων μή τις χρόα χαλκῷ ἐπαύρῃ.",
"Ν650":"Μηριόνης δ᾽ ἀπιόντος ἵει χαλκήρε᾽ ὀϊστόν,",
"Ν651":"καί ῥ᾽ ἔβαλε γλουτὸν κάτα δεξιόν: αὐτὰρ ὀϊστὸς",
"Ν652":"ἀντικρὺ κατὰ κύστιν ὑπ᾽ ὀστέον ἐξεπέρησεν.",
"Ν653":"ἑζόμενος δὲ κατ᾽ αὖθι φίλων ἐν χερσὶν ἑταίρων",
"Ν654":"θυμὸν ἀποπνείων, ὥς τε σκώληξ ἐπὶ γαίῃ",
"Ν655":"κεῖτο ταθείς: ἐκ δ᾽ αἷμα μέλαν ῥέε, δεῦε δὲ γαῖαν.",
"Ν656":"τὸν μὲν Παφλαγόνες μεγαλήτορες ἀμφεπένοντο,",
"Ν657":"ἐς δίφρον δ᾽ ἀνέσαντες ἄγον προτὶ Ἴλιον ἱρὴν",
"Ν658":"ἀχνύμενοι: μετὰ δέ σφι πατὴρ κίε δάκρυα λείβων,",
"Ν659":"ποινὴ δ᾽ οὔ τις παιδὸς ἐγίγνετο τεθνηῶτος.",
"Ν660":"τοῦ δὲ Πάρις μάλα θυμὸν ἀποκταμένοιο χολώθη:",
"Ν661":"ξεῖνος γάρ οἱ ἔην πολέσιν μετὰ Παφλαγόνεσσι:",
"Ν662":"τοῦ ὅ γε χωόμενος προΐει χαλκήρε᾽ ὀϊστόν.",
"Ν663":"ἦν δέ τις Εὐχήνωρ Πολυΐδου μάντιος υἱὸς",
"Ν664":"ἀφνειός τ᾽ ἀγαθός τε Κορινθόθι οἰκία ναίων,",
"Ν665":"ὅς ῥ᾽ εὖ εἰδὼς κῆρ᾽ ὀλοὴν ἐπὶ νηὸς ἔβαινε:",
"Ν666":"πολλάκι γάρ οἱ ἔειπε γέρων ἀγαθὸς Πολύϊδος",
"Ν667":"νούσῳ ὑπ᾽ ἀργαλέῃ φθίσθαι οἷς ἐν μεγάροισιν,",
"Ν668":"ἢ μετ᾽ Ἀχαιῶν νηυσὶν ὑπὸ Τρώεσσι δαμῆναι:",
"Ν669":"τώ ῥ᾽ ἅμα τ᾽ ἀργαλέην θωὴν ἀλέεινεν Ἀχαιῶν",
"Ν670":"νοῦσόν τε στυγερήν, ἵνα μὴ πάθοι ἄλγεα θυμῷ.",
"Ν671":"τὸν βάλ᾽ ὑπὸ γναθμοῖο. καὶ οὔατος: ὦκα δὲ θυμὸς",
"Ν672":"ᾤχετ᾽ ἀπὸ μελέων, στυγερὸς δ᾽ ἄρα μιν σκότος εἷλεν.",
"Ν673":"ὣς οἳ μὲν μάρναντο δέμας πυρὸς αἰθομένοιο:",
"Ν674":"Ἕκτωρ δ᾽ οὐκ ἐπέπυστο Διῒ φίλος, οὐδέ τι ᾔδη",
"Ν675":"ὅττί ῥά οἱ νηῶν ἐπ᾽ ἀριστερὰ δηϊόωντο",
"Ν676":"λαοὶ ὑπ᾽ Ἀργείων. τάχα δ᾽ ἂν καὶ κῦδος Ἀχαιῶν",
"Ν677":"ἔπλετο: τοῖος γὰρ γαιήοχος ἐννοσίγαιος",
"Ν678":"ὄτρυν᾽ Ἀργείους, πρὸς δὲ σθένει αὐτὸς ἄμυνεν:",
"Ν679":"ἀλλ᾽ ἔχεν ᾗ τὰ πρῶτα πύλας καὶ τεῖχος ἐσᾶλτο",
"Ν680":"ῥηξάμενος Δαναῶν πυκινὰς στίχας ἀσπιστάων,",
"Ν681":"ἔνθ᾽ ἔσαν Αἴαντός τε νέες καὶ Πρωτεσιλάου",
"Ν682":"θῖν᾽ ἔφ᾽ ἁλὸς πολιῆς εἰρυμέναι: αὐτὰρ ὕπερθε",
"Ν683":"τεῖχος ἐδέδμητο χθαμαλώτατον, ἔνθα μάλιστα",
"Ν684":"ζαχρηεῖς γίγνοντο μάχῃ αὐτοί τε καὶ ἵπποι.",
"Ν685":"ἔνθα δὲ Βοιωτοὶ καὶ Ἰάονες ἑλκεχίτωνες",
"Ν686":"Λοκροὶ καὶ Φθῖοι καὶ φαιδιμόεντες Ἐπειοὶ",
"Ν687":"σπουδῇ ἐπαΐσσοντα νεῶν ἔχον, οὐδὲ δύναντο",
"Ν688":"ὦσαι ἀπὸ σφείων φλογὶ εἴκελον Ἕκτορα δῖον",
"Ν689":"οἳ μὲν Ἀθηναίων προλελεγμένοι: ἐν δ᾽ ἄρα τοῖσιν",
"Ν690":"ἦρχ᾽ υἱὸς Πετεῶο Μενεσθεύς, οἳ δ᾽ ἅμ᾽ ἕποντο",
"Ν691":"Φείδας τε Στιχίος τε Βίας τ᾽ ἐΰς: αὐτὰρ Ἐπειῶν",
"Ν692":"Φυλεΐδης τε Μέγης Ἀμφίων τε Δρακίος τε,",
"Ν693":"πρὸ Φθίων δὲ Μέδων τε μενεπτόλεμός τε Ποδάρκης.",
"Ν694":"ἤτοι ὃ μὲν νόθος υἱὸς Ὀϊλῆος θείοιο",
"Ν695":"ἔσκε Μέδων Αἴαντος ἀδελφεός: αὐτὰρ ἔναιεν",
"Ν696":"ἐν Φυλάκῃ γαίης ἄπο πατρίδος ἄνδρα κατακτὰς",
"Ν697":"γνωτὸν μητρυιῆς Ἐριώπιδος, ἣν ἔχ᾽ Ὀϊλεύς:",
"Ν698":"αὐτὰρ ὃ Ἰφίκλοιο πάϊς τοῦ Φυλακίδαο.",
"Ν699":"οἳ μὲν πρὸ Φθίων μεγαθύμων θωρηχθέντες",
"Ν700":"ναῦφιν ἀμυνόμενοι μετὰ Βοιωτῶν ἐμάχοντο:",
"Ν701":"Αἴας δ᾽ οὐκέτι πάμπαν Ὀϊλῆος ταχὺς υἱὸς",
"Ν702":"ἵστατ᾽ ἀπ᾽ Αἴαντος Τελαμωνίου οὐδ᾽ ἠβαιόν,",
"Ν703":"ἀλλ᾽ ὥς τ᾽ ἐν νειῷ βόε οἴνοπε πηκτὸν ἄροτρον",
"Ν704":"ἶσον θυμὸν ἔχοντε τιταίνετον: ἀμφὶ δ᾽ ἄρά σφι",
"Ν705":"πρυμνοῖσιν κεράεσσι πολὺς ἀνακηκίει ἱδρώς:",
"Ν706":"τὼ μέν τε ζυγὸν οἶον ἐΰξοον ἀμφὶς ἐέργει",
"Ν707":"ἱεμένω κατὰ ὦλκα: τέμει δέ τε τέλσον ἀρούρης:",
"Ν708":"ὣς τὼ παρβεβαῶτε μάλ᾽ ἕστασαν ἀλλήλοιιν.",
"Ν709":"ἀλλ᾽ ἤτοι Τελαμωνιάδῃ πολλοί τε καὶ ἐσθλοὶ",
"Ν710":"λαοὶ ἕπονθ᾽ ἕταροι, οἵ οἱ σάκος ἐξεδέχοντο",
"Ν711":"ὁππότε μιν κάματός τε καὶ ἱδρὼς γούναθ᾽ ἵκοιτο.",
"Ν712":"οὐδ᾽ ἄρ᾽ Ὀϊλιάδῃ μεγαλήτορι Λοκροὶ ἕποντο:",
"Ν713":"οὐ γάρ σφι σταδίῃ ὑσμίνῃ μίμνε φίλον κῆρ:",
"Ν714":"οὐ γὰρ ἔχον κόρυθας χαλκήρεας ἱπποδασείας,",
"Ν715":"οὐδ᾽ ἔχον ἀσπίδας εὐκύκλους καὶ μείλινα δοῦρα,",
"Ν716":"ἀλλ᾽ ἄρα τόξοισιν καὶ ἐϋστρεφεῖ οἶος ἀώτῳ",
"Ν717":"Ἴλιον εἰς ἅμ᾽ ἕποντο πεποιθότες, οἷσιν ἔπειτα",
"Ν718":"ταρφέα βάλλοντες Τρώων ῥήγνυντο φάλαγγας:",
"Ν719":"δή ῥα τόθ᾽ οἳ μὲν πρόσθε σὺν ἔντεσι δαιδαλέοισι",
"Ν720":"μάρναντο Τρωσίν τε καὶ Ἕκτορι χαλκοκορυστῇ,",
"Ν721":"οἳ δ᾽ ὄπιθεν βάλλοντες ἐλάνθανον: οὐδέ τι χάρμης",
"Ν722":"Τρῶες μιμνήσκοντο: συνεκλόνεον γὰρ ὀϊστοί.",
"Ν723":"ἔνθά κε λευγαλέως νηῶν ἄπο καὶ κλισιάων",
"Ν724":"Τρῶες ἐχώρησαν προτὶ Ἴλιον ἠνεμόεσσαν,",
"Ν725":"εἰ μὴ Πουλυδάμας θρασὺν Ἕκτορα εἶπε παραστάς:",
"Ν726":"Ἕκτορ ἀμήχανός ἐσσι παραρρητοῖσι πιθέσθαι.",
"Ν727":"οὕνεκά τοι περὶ δῶκε θεὸς πολεμήϊα ἔργα",
"Ν728":"τοὔνεκα καὶ βουλῇ ἐθέλεις περιίδμεναι ἄλλων:",
"Ν729":"ἀλλ᾽ οὔ πως ἅμα πάντα δυνήσεαι αὐτὸς ἑλέσθαι.",
"Ν730":"ἄλλῳ μὲν γὰρ ἔδωκε θεὸς πολεμήϊα ἔργα,",
"Ν731":"ἄλλῳ δ᾽ ὀρχηστύν, ἑτέρῳ κίθαριν καὶ ἀοιδήν,",
"Ν732":"ἄλλῳ δ᾽ ἐν στήθεσσι τιθεῖ νόον εὐρύοπα Ζεὺς",
"Ν733":"ἐσθλόν, τοῦ δέ τε πολλοὶ ἐπαυρίσκοντ᾽ ἄνθρωποι,",
"Ν734":"καί τε πολέας ἐσάωσε, μάλιστα δὲ καὐτὸς ἀνέγνω.",
"Ν735":"αὐτὰρ ἐγὼν ἐρέω ὥς μοι δοκεῖ εἶναι ἄριστα:",
"Ν736":"πάντῃ γάρ σε περὶ στέφανος πολέμοιο δέδηε:",
"Ν737":"Τρῶες δὲ μεγάθυμοι ἐπεὶ κατὰ τεῖχος ἔβησαν",
"Ν738":"οἳ μὲν ἀφεστᾶσιν σὺν τεύχεσιν, οἳ δὲ μάχονται",
"Ν739":"παυρότεροι πλεόνεσσι κεδασθέντες κατὰ νῆας.",
"Ν740":"ἀλλ᾽ ἀναχασσάμενος κάλει ἐνθάδε πάντας ἀρίστους:",
"Ν741":"ἔνθεν δ᾽ ἂν μάλα πᾶσαν ἐπιφρασσαίμεθα βουλὴν",
"Ν742":"ἤ κεν ἐνὶ νήεσσι πολυκλήϊσι πέσωμεν",
"Ν743":"αἴ κ᾽ ἐθέλῃσι θεὸς δόμεναι κράτος, ἦ κεν ἔπειτα",
"Ν744":"πὰρ νηῶν ἔλθωμεν ἀπήμονες. ἦ γὰρ ἔγωγε",
"Ν745":"δείδω μὴ τὸ χθιζὸν ἀποστήσωνται Ἀχαιοὶ",
"Ν746":"χρεῖος, ἐπεὶ παρὰ νηυσὶν ἀνὴρ ἆτος πολέμοιο",
"Ν747":"μίμνει, ὃν οὐκέτι πάγχυ μάχης σχήσεσθαι ὀΐω.",
"Ν748":"ὣς φάτο Πουλυδάμας, ἅδε δ᾽ Ἕκτορι μῦθος ἀπήμων,",
"Ν749":"αὐτίκα δ᾽ ἐξ ὀχέων σὺν τεύχεσιν ἆλτο χαμᾶζε",
"Ν750":"καί μιν φωνήσας ἔπεα πτερόεντα προσηύδα:",
"Ν751":"Πουλυδάμα σὺ μὲν αὐτοῦ ἐρύκακε πάντας ἀρίστους,",
"Ν752":"αὐτὰρ ἐγὼ κεῖσ᾽ εἶμι καὶ ἀντιόω πολέμοιο:",
"Ν753":"αἶψα δ᾽ ἐλεύσομαι αὖτις ἐπὴν εὖ τοῖς ἐπιτείλω.",
"Ν754":"ἦ ῥα, καὶ ὁρμήθη ὄρεϊ νιφόεντι ἐοικὼς",
"Ν755":"κεκλήγων, διὰ δὲ Τρώων πέτετ᾽ ἠδ᾽ ἐπικούρων.",
"Ν756":"οἳ δ᾽ ἐς Πανθοΐδην ἀγαπήνορα Πουλυδάμαντα",
"Ν757":"πάντες ἐπεσσεύοντ᾽, ἐπεὶ Ἕκτορος ἔκλυον αὐδήν.",
"Ν758":"αὐτὰρ ὃ Δηΐφοβόν τε βίην θ᾽ Ἑλένοιο ἄνακτος",
"Ν759":"Ἀσιάδην τ᾽ Ἀδάμαντα καὶ Ἄσιον Ὑρτάκου υἱὸν",
"Ν760":"φοίτα ἀνὰ προμάχους διζήμενος, εἴ που ἐφεύροι.",
"Ν761":"τοὺς δ᾽ εὗρ᾽ οὐκέτι πάμπαν ἀπήμονας οὐδ᾽ ἀνολέθρους:",
"Ν762":"ἀλλ᾽ οἳ μὲν δὴ νηυσὶν ἔπι πρυμνῇσιν Ἀχαιῶν",
"Ν763":"χερσὶν ὑπ᾽ Ἀργείων κέατο ψυχὰς ὀλέσαντες,",
"Ν764":"οἳ δ᾽ ἐν τείχει ἔσαν βεβλημένοι οὐτάμενοί τε.",
"Ν765":"τὸν δὲ τάχ᾽ εὗρε μάχης ἐπ᾽ ἀριστερὰ δακρυοέσσης",
"Ν766":"δῖον Ἀλέξανδρον Ἑλένης πόσιν ἠϋκόμοιο",
"Ν767":"θαρσύνονθ᾽ ἑτάρους καὶ ἐποτρύνοντα μάχεσθαι,",
"Ν768":"ἀγχοῦ δ᾽ ἱστάμενος προσέφη αἰσχροῖς ἐπέεσσι:",
"Ν769":"Δύσπαρι εἶδος ἄριστε γυναιμανὲς ἠπεροπευτὰ",
"Ν770":"ποῦ τοι Δηΐφοβός τε βίη θ᾽ Ἑλένοιο ἄνακτος",
"Ν771":"Ἀσιάδης τ᾽ Ἀδάμας ἠδ᾽ Ἄσιος Ὑρτάκου υἱός;",
"Ν772":"ποῦ δέ τοι Ὀθρυονεύς; νῦν ὤλετο πᾶσα κατ᾽ ἄκρης",
"Ν773":"Ἴλιος αἰπεινή: νῦν τοι σῶς αἰπὺς ὄλεθρος.",
"Ν774":"τὸν δ᾽ αὖτε προσέειπεν Ἀλέξανδρος θεοειδής:",
"Ν775":"Ἕκτορ ἐπεί τοι θυμὸς ἀναίτιον αἰτιάασθαι,",
"Ν776":"ἄλλοτε δή ποτε μᾶλλον ἐρωῆσαι πολέμοιο",
"Ν777":"μέλλω, ἐπεὶ οὐδ᾽ ἐμὲ πάμπαν ἀνάλκιδα γείνατο μήτηρ:",
"Ν778":"ἐξ οὗ γὰρ παρὰ νηυσὶ μάχην ἤγειρας ἑταίρων,",
"Ν779":"ἐκ τοῦ δ᾽ ἐνθάδ᾽ ἐόντες ὁμιλέομεν Δαναοῖσι",
"Ν780":"νωλεμέως: ἕταροι δὲ κατέκταθεν οὓς σὺ μεταλλᾷς.",
"Ν781":"οἴω Δηΐφοβός τε βίη θ᾽ Ἑλένοιο ἄνακτος",
"Ν782":"οἴχεσθον, μακρῇσι τετυμμένω ἐγχείῃσιν",
"Ν783":"ἀμφοτέρω κατὰ χεῖρα: φόνον δ᾽ ἤμυνε Κρονίων.",
"Ν784":"νῦν δ᾽ ἄρχ᾽ ὅππῃ σε κραδίη θυμός τε κελεύει:",
"Ν785":"ἡμεῖς δ᾽ ἐμμεμαῶτες ἅμ᾽ ἑψόμεθ᾽, οὐδέ τί φημι",
"Ν786":"ἀλκῆς δευήσεσθαι, ὅση δύναμίς γε πάρεστι.",
"Ν787":"πὰρ δύναμιν δ᾽ οὐκ ἔστι καὶ ἐσσύμενον πολεμίζειν.",
"Ν788":"ὣς εἰπὼν παρέπεισεν ἀδελφειοῦ φρένας ἥρως:",
"Ν789":"βὰν δ᾽ ἴμεν ἔνθα μάλιστα μάχη καὶ φύλοπις ἦεν",
"Ν790":"ἀμφί τε Κεβριόνην καὶ ἀμύμονα Πουλυδάμαντα",
"Ν791":"Φάλκην Ὀρθαῖόν τε καὶ ἀντίθεον Πολυφήτην",
"Ν792":"Πάλμύν τ᾽ Ἀσκάνιόν τε Μόρυν θ᾽ υἷ᾽ Ἱπποτίωνος,",
"Ν793":"οἵ ῥ᾽ ἐξ Ἀσκανίης ἐριβώλακος ἦλθον ἀμοιβοὶ",
"Ν794":"ἠοῖ τῇ προτέρῃ: τότε δὲ Ζεὺς ὦρσε μάχεσθαι.",
"Ν795":"οἳ δ᾽ ἴσαν ἀργαλέων ἀνέμων ἀτάλαντοι ἀέλλῃ,",
"Ν796":"ἥ ῥά θ᾽ ὑπὸ βροντῆς πατρὸς Διὸς εἶσι πέδον δέ,",
"Ν797":"θεσπεσίῳ δ᾽ ὁμάδῳ ἁλὶ μίσγεται, ἐν δέ τε πολλὰ",
"Ν798":"κύματα παφλάζοντα πολυφλοίσβοιο θαλάσσης",
"Ν799":"κυρτὰ φαληριόωντα, πρὸ μέν τ᾽ ἄλλ᾽, αὐτὰρ ἐπ᾽ ἄλλα:",
"Ν800":"ὣς Τρῶες πρὸ μὲν ἄλλοι ἀρηρότες, αὐτὰρ ἐπ᾽ ἄλλοι,",
"Ν801":"χαλκῷ μαρμαίροντες ἅμ᾽ ἡγεμόνεσσιν ἕποντο.",
"Ν802":"Ἕκτωρ δ᾽ ἡγεῖτο βροτολοιγῷ ἶσος Ἄρηϊ",
"Ν803":"Πριαμίδης: πρόσθεν δ᾽ ἔχεν ἀσπίδα πάντοσ᾽ ἐΐσην",
"Ν804":"ῥινοῖσιν πυκινήν, πολλὸς δ᾽ ἐπελήλατο χαλκός:",
"Ν805":"ἀμφὶ δέ οἱ κροτάφοισι φαεινὴ σείετο πήληξ.",
"Ν806":"πάντῃ δ᾽ ἀμφὶ φάλαγγας ἐπειρᾶτο προποδίζων,",
"Ν807":"εἴ πώς οἱ εἴξειαν ὑπασπίδια προβιβῶντι:",
"Ν808":"ἀλλ᾽ οὐ σύγχει θυμὸν ἐνὶ στήθεσσιν Ἀχαιῶν.",
"Ν809":"Αἴας δὲ πρῶτος προκαλέσσατο μακρὰ βιβάσθων:",
"Ν810":"δαιμόνιε σχεδὸν ἐλθέ: τί ἢ δειδίσσεαι αὔτως",
"Ν811":"Ἀργείους; οὔ τοί τι μάχης ἀδαήμονές εἰμεν,",
"Ν812":"ἀλλὰ Διὸς μάστιγι κακῇ ἐδάμημεν Ἀχαιοί.",
"Ν813":"ἦ θήν πού τοι θυμὸς ἐέλπεται ἐξαλαπάξειν",
"Ν814":"νῆας: ἄφαρ δέ τε χεῖρες ἀμύνειν εἰσὶ καὶ ἡμῖν.",
"Ν815":"ἦ κε πολὺ φθαίη εὖ ναιομένη πόλις ὑμὴ",
"Ν816":"χερσὶν ὑφ᾽ ἡμετέρῃσιν ἁλοῦσά τε περθομένη τε.",
"Ν817":"σοὶ δ᾽ αὐτῷ φημὶ σχεδὸν ἔμμεναι ὁππότε φεύγων",
"Ν818":"ἀρήσῃ Διὶ πατρὶ καὶ ἄλλοις ἀθανάτοισι",
"Ν819":"θάσσονας ἰρήκων ἔμεναι καλλίτριχας ἵππους,",
"Ν820":"οἵ σε πόλιν δ᾽ οἴσουσι κονίοντες πεδίοιο.",
"Ν821":"ὣς ἄρα οἱ εἰπόντι ἐπέπτατο δεξιὸς ὄρνις",
"Ν822":"αἰετὸς ὑψιπέτης: ἐπὶ δ᾽ ἴαχε λαὸς Ἀχαιῶν",
"Ν823":"θάρσυνος οἰωνῷ: ὃ δ᾽ ἀμείβετο φαίδιμος Ἕκτωρ:",
"Ν824":"Αἶαν ἁμαρτοεπὲς βουγάϊε ποῖον ἔειπες:",
"Ν825":"εἰ γὰρ ἐγὼν οὕτω γε Διὸς πάϊς αἰγιόχοιο",
"Ν826":"εἴην ἤματα πάντα, τέκοι δέ με πότνια Ἥρη,",
"Ν827":"τιοίμην δ᾽ ὡς τίετ᾽ Ἀθηναίη καὶ Ἀπόλλων,",
"Ν828":"ὡς νῦν ἡμέρη ἥδε κακὸν φέρει Ἀργείοισι",
"Ν829":"πᾶσι μάλ᾽, ἐν δὲ σὺ τοῖσι πεφήσεαι, αἴ κε ταλάσσῃς",
"Ν830":"μεῖναι ἐμὸν δόρυ μακρόν, ὅ τοι χρόα λειριόεντα",
"Ν831":"δάψει: ἀτὰρ Τρώων κορέεις κύνας ἠδ᾽ οἰωνοὺς",
"Ν832":"δημῷ καὶ σάρκεσσι πεσὼν ἐπὶ νηυσὶν Ἀχαιῶν.",
"Ν833":"ὣς ἄρα φωνήσας ἡγήσατο: τοὶ δ᾽ ἅμ᾽ ἕποντο",
"Ν834":"ἠχῇ θεσπεσίῃ, ἐπὶ δ᾽ ἴαχε λαὸς ὄπισθεν.",
"Ν835":"Ἀργεῖοι δ᾽ ἑτέρωθεν ἐπίαχον, οὐδὲ λάθοντο",
"Ν836":"ἀλκῆς, ἀλλ᾽ ἔμενον Τρώων ἐπιόντας ἀρίστους.",
"Ν837":"ἠχὴ δ᾽ ἀμφοτέρων ἵκετ᾽ αἰθέρα καὶ Διὸς αὐγάς.",
<h4 class="C2">Book 14</h4>"Ξ1":"Νέστορα δ᾽ οὐκ ἔλαθεν ἰαχὴ πίνοντά περ ἔμπης,",
"Ξ2":"ἀλλ᾽ Ἀσκληπιάδην ἔπεα πτερόεντα προσηύδα:",
"Ξ3":"φράζεο δῖε Μαχᾶον ὅπως ἔσται τάδε ἔργα:",
"Ξ4":"μείζων δὴ παρὰ νηυσὶ βοὴ θαλερῶν αἰζηῶν.",
"Ξ5":"ἀλλὰ σὺ μὲν νῦν πῖνε καθήμενος αἴθοπα οἶνον",
"Ξ6":"εἰς ὅ κε θερμὰ λοετρὰ ἐϋπλόκαμος Ἑκαμήδη",
"Ξ7":"θερμήνῃ καὶ λούσῃ ἄπο βρότον αἱματόεντα:",
"Ξ8":"αὐτὰρ ἐγὼν ἐλθὼν τάχα εἴσομαι ἐς περιωπήν.",
"Ξ9":"ὣς εἰπὼν σάκος εἷλε τετυγμένον υἷος ἑοῖο",
"Ξ10":"κείμενον ἐν κλισίῃ Θρασυμήδεος ἱπποδάμοιο",
"Ξ11":"χαλκῷ παμφαῖνον: ὃ δ᾽ ἔχ᾽ ἀσπίδα πατρὸς ἑοῖο.",
"Ξ12":"εἵλετο δ᾽ ἄλκιμον ἔγχος ἀκαχμένον ὀξέϊ χαλκῷ,",
"Ξ13":"στῆ δ᾽ ἐκτὸς κλισίης, τάχα δ᾽ εἴσιδεν ἔργον ἀεικὲς",
"Ξ14":"τοὺς μὲν ὀρινομένους, τοὺς δὲ κλονέοντας ὄπισθε",
"Ξ15":"Τρῶας ὑπερθύμους: ἐρέριπτο δὲ τεῖχος Ἀχαιῶν.",
"Ξ16":"ὡς δ᾽ ὅτε πορφύρῃ πέλαγος μέγα κύματι κωφῷ",
"Ξ17":"ὀσσόμενον λιγέων ἀνέμων λαιψηρὰ κέλευθα",
"Ξ18":"αὔτως, οὐδ᾽ ἄρα τε προκυλίνδεται οὐδ᾽ ἑτέρωσε,",
"Ξ19":"πρίν τινα κεκριμένον καταβήμεναι ἐκ Διὸς οὖρον,",
"Ξ20":"ὣς ὃ γέρων ὅρμαινε δαϊζόμενος κατὰ θυμὸν",
"Ξ21":"διχθάδι᾽, ἢ μεθ᾽ ὅμιλον ἴοι Δαναῶν ταχυπώλων,",
"Ξ22":"ἦε μετ᾽ Ἀτρεΐδην Ἀγαμέμνονα ποιμένα λαῶν.",
"Ξ23":"ὧδε δέ οἱ φρονέοντι δοάσσατο κέρδιον εἶναι",
"Ξ24":"βῆναι ἐπ᾽ Ἀτρεΐδην. οἳ δ᾽ ἀλλήλους ἐνάριζον",
"Ξ25":"μαρνάμενοι: λάκε δέ σφι περὶ χροῒ χαλκὸς ἀτειρὴς",
"Ξ26":"νυσσομένων ξίφεσίν τε καὶ ἔγχεσιν ἀμφιγύοισι.",
"Ξ27":"Νέστορι δὲ ξύμβληντο διοτρεφέες βασιλῆες",
"Ξ28":"πὰρ νηῶν ἀνιόντες ὅσοι βεβλήατο χαλκῷ",
"Ξ29":"Τυδεΐδης Ὀδυσεύς τε καὶ Ἀτρεΐδης Ἀγαμέμνων.",
"Ξ30":"πολλὸν γάρ ῥ᾽ ἀπάνευθε μάχης εἰρύατο νῆες",
"Ξ31":"θῖν᾽ ἔφ᾽ ἁλὸς πολιῆς: τὰς γὰρ πρώτας πεδίον δὲ",
"Ξ32":"εἴρυσαν, αὐτὰρ τεῖχος ἐπὶ πρύμνῃσιν ἔδειμαν.",
"Ξ33":"οὐδὲ γὰρ οὐδ᾽ εὐρύς περ ἐὼν ἐδυνήσατο πάσας",
"Ξ34":"αἰγιαλὸς νῆας χαδέειν, στείνοντο δὲ λαοί:",
"Ξ35":"τώ ῥα προκρόσσας ἔρυσαν, καὶ πλῆσαν ἁπάσης",
"Ξ36":"ἠϊόνος στόμα μακρόν, ὅσον συνεέργαθον ἄκραι.",
"Ξ37":"τώ ῥ᾽ οἵ γ᾽ ὀψείοντες ἀϋτῆς καὶ πολέμοιο",
"Ξ38":"ἔγχει ἐρειδόμενοι κίον ἀθρόοι: ἄχνυτο δέ σφι",
"Ξ39":"θυμὸς ἐνὶ στήθεσσιν. ὃ δὲ ξύμβλητο γεραιὸς",
"Ξ40":"Νέστωρ, πτῆξε δὲ θυμὸν ἐνὶ στήθεσσιν Ἀχαιῶν.",
"Ξ41":"τὸν καὶ φωνήσας προσέφη κρείων Ἀγαμέμνων:",
"Ξ42":"ὦ Νέστορ Νηληϊάδη μέγα κῦδος Ἀχαιῶν",
"Ξ43":"τίπτε λιπὼν πόλεμον φθισήνορα δεῦρ᾽ ἀφικάνεις;",
"Ξ44":"δείδω μὴ δή μοι τελέσῃ ἔπος ὄβριμος Ἕκτωρ,",
"Ξ45":"ὥς ποτ᾽ ἐπηπείλησεν ἐνὶ Τρώεσσ᾽ ἀγορεύων",
"Ξ46":"μὴ πρὶν πὰρ νηῶν προτὶ Ἴλιον ἀπονέεσθαι",
"Ξ47":"πρὶν πυρὶ νῆας ἐνιπρῆσαι, κτεῖναι δὲ καὶ αὐτούς.",
"Ξ48":"κεῖνος τὼς ἀγόρευε: τὰ δὴ νῦν πάντα τελεῖται.",
"Ξ49":"ὢ πόποι ἦ ῥα καὶ ἄλλοι ἐϋκνήμιδες Ἀχαιοὶ",
"Ξ50":"ἐν θυμῷ βάλλονται ἐμοὶ χόλον ὥς περ Ἀχιλλεὺς",
"Ξ51":"οὐδ᾽ ἐθέλουσι μάχεσθαι ἐπὶ πρυμνῇσι νέεσσι.",
"Ξ52":"τὸν δ᾽ ἠμείβετ᾽ ἔπειτα Γερήνιος ἱππότα Νέστωρ:",
"Ξ53":"ἦ δὴ ταῦτά γ᾽ ἑτοῖμα τετεύχαται, οὐδέ κεν ἄλλως",
"Ξ54":"Ζεὺς ὑψιβρεμέτης αὐτὸς παρατεκτήναιτο.",
"Ξ55":"τεῖχος μὲν γὰρ δὴ κατερήριπεν, ᾧ ἐπέπιθμεν",
"Ξ56":"ἄρρηκτον νηῶν τε καὶ αὐτῶν εἶλαρ ἔσεσθαι:",
"Ξ57":"οἳ δ᾽ ἐπὶ νηυσὶ θοῇσι μάχην ἀλίαστον ἔχουσι",
"Ξ58":"νωλεμές: οὐδ᾽ ἂν ἔτι γνοίης μάλα περ σκοπιάζων",
"Ξ59":"ὁπποτέρωθεν Ἀχαιοὶ ὀρινόμενοι κλονέονται,",
"Ξ60":"ὡς ἐπιμὶξ κτείνονται, ἀϋτὴ δ᾽ οὐρανὸν ἵκει.",
"Ξ61":"ἡμεῖς δὲ φραζώμεθ᾽ ὅπως ἔσται τάδε ἔργα",
"Ξ62":"εἴ τι νόος ῥέξει: πόλεμον δ᾽ οὐκ ἄμμε κελεύω",
"Ξ63":"δύμεναι: οὐ γάρ πως βεβλημένον ἐστὶ μάχεσθαι.",
"Ξ64":"τὸν δ᾽ αὖτε προσέειπεν ἄναξ ἀνδρῶν Ἀγαμέμνων:",
"Ξ65":"Νέστορ ἐπεὶ δὴ νηυσὶν ἔπι πρυμνῇσι μάχονται,",
"Ξ66":"τεῖχος δ᾽ οὐκ ἔχραισμε τετυγμένον, οὐδέ τι τάφρος,",
"Ξ67":"ᾗ ἔπι πολλὰ πάθον Δαναοί, ἔλποντο δὲ θυμῷ",
"Ξ68":"ἄρρηκτον νηῶν τε καὶ αὐτῶν εἶλαρ ἔσεσθαι:",
"Ξ69":"οὕτω που Διὶ μέλλει ὑπερμενέϊ φίλον εἶναι",
"Ξ70":"νωνύμνους ἀπολέσθαι ἀπ᾽ Ἄργεος ἐνθάδ᾽ Ἀχαιούς.",
"Ξ71":"ᾔδεα μὲν γὰρ ὅτε πρόφρων Δαναοῖσιν ἄμυνεν,",
"Ξ72":"οἶδα δὲ νῦν ὅτε τοὺς μὲν ὁμῶς μακάρεσσι θεοῖσι",
"Ξ73":"κυδάνει, ἡμέτερον δὲ μένος καὶ χεῖρας ἔδησεν.",
"Ξ74":"ἀλλ᾽ ἄγεθ᾽ ὡς ἂν ἐγὼν εἴπω πειθώμεθα πάντες.",
"Ξ75":"νῆες ὅσαι πρῶται εἰρύαται ἄγχι θαλάσσης",
"Ξ76":"ἕλκωμεν, πάσας δὲ ἐρύσσομεν εἰς ἅλα δῖαν,",
"Ξ77":"ὕψι δ᾽ ἐπ᾽ εὐνάων ὁρμίσσομεν, εἰς ὅ κεν ἔλθῃ",
"Ξ78":"νὺξ ἀβρότη, ἢν καὶ τῇ ἀπόσχωνται πολέμοιο",
"Ξ79":"Τρῶες: ἔπειτα δέ κεν ἐρυσαίμεθα νῆας ἁπάσας.",
"Ξ80":"οὐ γάρ τις νέμεσις φυγέειν κακόν, οὐδ᾽ ἀνὰ νύκτα.",
"Ξ81":"βέλτερον ὃς φεύγων προφύγῃ κακὸν ἠὲ ἁλώῃ.",
"Ξ82":"τὸν δ᾽ ἄρ᾽ ὑπόδρα ἰδὼν προσέφη πολύμητις Ὀδυσσεύς:",
"Ξ83":"Ἀτρεΐδη ποῖόν σε ἔπος φύγεν ἕρκος ὀδόντων:",
"Ξ84":"οὐλόμεν᾽ αἴθ᾽ ὤφελλες ἀεικελίου στρατοῦ ἄλλου",
"Ξ85":"σημαίνειν, μὴ δ᾽ ἄμμιν ἀνασσέμεν, οἷσιν ἄρα Ζεὺς",
"Ξ86":"ἐκ νεότητος ἔδωκε καὶ ἐς γῆρας τολυπεύειν",
"Ξ87":"ἀργαλέους πολέμους, ὄφρα φθιόμεσθα ἕκαστος.",
"Ξ88":"οὕτω δὴ μέμονας Τρώων πόλιν εὐρυάγυιαν",
"Ξ89":"καλλείψειν, ἧς εἵνεκ᾽ ὀϊζύομεν κακὰ πολλά;",
"Ξ90":"σίγα, μή τίς τ᾽ ἄλλος Ἀχαιῶν τοῦτον ἀκούσῃ",
"Ξ91":"μῦθον, ὃν οὔ κεν ἀνήρ γε διὰ στόμα πάμπαν ἄγοιτο",
"Ξ92":"ὅς τις ἐπίσταιτο ᾗσι φρεσὶν ἄρτια βάζειν",
"Ξ93":"σκηπτοῦχός τ᾽ εἴη, καί οἱ πειθοίατο λαοὶ",
"Ξ94":"τοσσοίδ᾽ ὅσσοισιν σὺ μετ᾽ Ἀργείοισιν ἀνάσσεις:",
"Ξ95":"νῦν δέ σευ ὠνοσάμην πάγχυ φρένας, οἷον ἔειπες:",
"Ξ96":"ὃς κέλεαι πολέμοιο συνεσταότος καὶ ἀϋτῆς",
"Ξ97":"νῆας ἐϋσσέλμους ἅλαδ᾽ ἑλκέμεν, ὄφρ᾽ ἔτι μᾶλλον",
"Ξ98":"Τρωσὶ μὲν εὐκτὰ γένηται ἐπικρατέουσί περ ἔμπης,",
"Ξ99":"ἡμῖν δ᾽ αἰπὺς ὄλεθρος ἐπιρρέπῃ. οὐ γὰρ Ἀχαιοὶ",
"Ξ100":"σχήσουσιν πόλεμον νηῶν ἅλα δ᾽ ἑλκομενάων,",
"Ξ101":"ἀλλ᾽ ἀποπαπτανέουσιν, ἐρωήσουσι δὲ χάρμης.",
"Ξ102":"ἔνθά κε σὴ βουλὴ δηλήσεται ὄρχαμε λαῶν.",
"Ξ103":"τὸν δ᾽ ἠμείβετ᾽ ἔπειτα ἄναξ ἀνδρῶν Ἀγαμέμνων:",
"Ξ104":"ὦ Ὀδυσεῦ μάλα πώς με καθίκεο θυμὸν ἐνιπῇ",
"Ξ105":"ἀργαλέῃ: ἀτὰρ οὐ μὲν ἐγὼν ἀέκοντας ἄνωγα",
"Ξ106":"νῆας ἐϋσσέλμους ἅλα δ᾽ ἑλκέμεν υἷας Ἀχαιῶν.",
"Ξ107":"νῦν δ᾽ εἴη ὃς τῆσδέ γ᾽ ἀμείνονα μῆτιν ἐνίσποι",
"Ξ108":"ἢ νέος ἠὲ παλαιός: ἐμοὶ δέ κεν ἀσμένῳ εἴη.",
"Ξ109":"τοῖσι δὲ καὶ μετέειπε βοὴν ἀγαθὸς Διομήδης:",
"Ξ110":"ἐγγὺς ἀνήρ: οὐ δηθὰ ματεύσομεν: αἴ κ᾽ ἐθέλητε",
"Ξ111":"πείθεσθαι, καὶ μή τι κότῳ ἀγάσησθε ἕκαστος",
"Ξ112":"οὕνεκα δὴ γενεῆφι νεώτατός εἰμι μεθ᾽ ὑμῖν:",
"Ξ113":"πατρὸς δ᾽ ἐξ ἀγαθοῦ καὶ ἐγὼ γένος εὔχομαι εἶναι",
"Ξ114":"Τυδέος, ὃν Θήβῃσι χυτὴ κατὰ γαῖα καλύπτει.",
"Ξ115":"πορθεῖ γὰρ τρεῖς παῖδες ἀμύμονες ἐξεγένοντο,",
"Ξ116":"οἴκεον δ᾽ ἐν Πλευρῶνι καὶ αἰπεινῇ Καλυδῶνι",
"Ξ117":"Ἄγριος ἠδὲ Μέλας, τρίτατος δ᾽ ἦν ἱππότα Οἰνεὺς",
"Ξ118":"πατρὸς ἐμοῖο πατήρ: ἀρετῇ δ᾽ ἦν ἔξοχος αὐτῶν.",
"Ξ119":"ἀλλ᾽ ὃ μὲν αὐτόθι μεῖνε, πατὴρ δ᾽ ἐμὸς Ἄργεϊ νάσθη",
"Ξ120":"πλαγχθείς: ὡς γάρ που Ζεὺς ἤθελε καὶ θεοὶ ἄλλοι.",
"Ξ121":"Ἀδρήστοιο δ᾽ ἔγημε θυγατρῶν, ναῖε δὲ δῶμα",
"Ξ122":"ἀφνειὸν βιότοιο, ἅλις δέ οἱ ἦσαν ἄρουραι",
"Ξ123":"πυροφόροι, πολλοὶ δὲ φυτῶν ἔσαν ὄρχατοι ἀμφίς,",
"Ξ124":"πολλὰ δέ οἱ πρόβατ᾽ ἔσκε: κέκαστο δὲ πάντας Ἀχαιοὺς",
"Ξ125":"ἐγχείῃ: τὰ δὲ μέλλετ᾽ ἀκουέμεν, εἰ ἐτεόν περ.",
"Ξ126":"τὼ οὐκ ἄν με γένος γε κακὸν καὶ ἀνάλκιδα φάντες",
"Ξ127":"μῦθον ἀτιμήσαιτε πεφασμένον ὅν κ᾽ ἐῢ εἴπω.",
"Ξ128":"δεῦτ᾽ ἴομεν πόλεμον δὲ καὶ οὐτάμενοί περ ἀνάγκῃ.",
"Ξ129":"ἔνθα δ᾽ ἔπειτ᾽ αὐτοὶ μὲν ἐχώμεθα δηϊοτῆτος",
"Ξ130":"ἐκ βελέων, μή πού τις ἐφ᾽ ἕλκεϊ ἕλκος ἄρηται:",
"Ξ131":"ἄλλους δ᾽ ὀτρύνοντες ἐνήσομεν, οἳ τὸ πάρος περ",
"Ξ132":"θυμῷ ἦρα φέροντες ἀφεστᾶσ᾽ οὐδὲ μάχονται.",
"Ξ133":"ὣς ἔφαθ᾽, οἳ δ᾽ ἄρα τοῦ μάλα μὲν κλύον ἠδὲ πίθοντο:",
"Ξ134":"βὰν δ᾽ ἴμεν, ἦρχε δ᾽ ἄρά σφιν ἄναξ ἀνδρῶν Ἀγαμέμνων.",
"Ξ135":"οὐδ᾽ ἀλαοσκοπιὴν εἶχε κλυτὸς ἐννοσίγαιος,",
"Ξ136":"ἀλλὰ μετ᾽ αὐτοὺς ἦλθε παλαιῷ φωτὶ ἐοικώς,",
"Ξ137":"δεξιτερὴν δ᾽ ἕλε χεῖρ᾽ Ἀγαμέμνονος Ἀτρεΐδαο,",
"Ξ138":"καί μιν φωνήσας ἔπεα πτερόεντα προσηύδα:",
"Ξ139":"Ἀτρεΐδη νῦν δή που Ἀχιλλῆος ὀλοὸν κῆρ",
"Ξ140":"γηθεῖ ἐνὶ στήθεσσι φόνον καὶ φύζαν Ἀχαιῶν",
"Ξ141":"δερκομένῳ, ἐπεὶ οὔ οἱ ἔνι φρένες οὐδ᾽ ἠβαιαί.",
"Ξ142":"ἀλλ᾽ ὃ μὲν ὣς ἀπόλοιτο, θεὸς δέ ἑ σιφλώσειε:",
"Ξ143":"σοὶ δ᾽ οὔ πω μάλα πάγχυ θεοὶ μάκαρες κοτέουσιν,",
"Ξ144":"ἀλλ᾽ ἔτι που Τρώων ἡγήτορες ἠδὲ μέδοντες",
"Ξ145":"εὐρὺ κονίσουσιν πεδίον, σὺ δ᾽ ἐπόψεαι αὐτὸς",
"Ξ146":"φεύγοντας προτὶ ἄστυ νεῶν ἄπο καὶ κλισιάων.",
"Ξ147":"ὣς εἰπὼν μέγ᾽ ἄϋσεν ἐπεσσύμενος πεδίοιο.",
"Ξ148":"ὅσσόν τ᾽ ἐννεάχιλοι ἐπίαχον ἢ δεκάχιλοι",
"Ξ149":"ἀνέρες ἐν πολέμῳ ἔριδα ξυνάγοντες Ἄρηος,",
"Ξ150":"τόσσην ἐκ στήθεσφιν ὄπα κρείων ἐνοσίχθων",
"Ξ151":"ἧκεν: Ἀχαιοῖσιν δὲ μέγα σθένος ἔμβαλ᾽ ἑκάστῳ",
"Ξ152":"καρδίῃ, ἄληκτον πολεμίζειν ἠδὲ μάχεσθαι.",
"Ξ153":"Ἥρη δ᾽ εἰσεῖδε χρυσόθρονος ὀφθαλμοῖσι",
"Ξ154":"στᾶσ᾽ ἐξ Οὐλύμποιο ἀπὸ ῥίου: αὐτίκα δ᾽ ἔγνω",
"Ξ155":"τὸν μὲν ποιπνύοντα μάχην ἀνὰ κυδιάνειραν",
"Ξ156":"αὐτοκασίγνητον καὶ δαέρα, χαῖρε δὲ θυμῷ:",
"Ξ157":"Ζῆνα δ᾽ ἐπ᾽ ἀκροτάτης κορυφῆς πολυπίδακος Ἴδης",
"Ξ158":"ἥμενον εἰσεῖδε, στυγερὸς δέ οἱ ἔπλετο θυμῷ.",
"Ξ159":"μερμήριξε δ᾽ ἔπειτα βοῶπις πότνια Ἥρη",
"Ξ160":"ὅππως ἐξαπάφοιτο Διὸς νόον αἰγιόχοιο:",
"Ξ161":"ἥδε δέ οἱ κατὰ θυμὸν ἀρίστη φαίνετο βουλὴ",
"Ξ162":"ἐλθεῖν εἰς Ἴδην εὖ ἐντύνασαν ἓ αὐτήν,",
"Ξ163":"εἴ πως ἱμείραιτο παραδραθέειν φιλότητι",
"Ξ164":"ᾗ χροιῇ, τῷ δ᾽ ὕπνον ἀπήμονά τε λιαρόν τε",
"Ξ165":"χεύῃ ἐπὶ βλεφάροισιν ἰδὲ φρεσὶ πευκαλίμῃσι.",
"Ξ166":"βῆ δ᾽ ἴμεν ἐς θάλαμον, τόν οἱ φίλος υἱὸς ἔτευξεν",
"Ξ167":"Ἥφαιστος, πυκινὰς δὲ θύρας σταθμοῖσιν ἐπῆρσε",
"Ξ168":"κληῗδι κρυπτῇ, τὴν δ᾽ οὐ θεὸς ἄλλος ἀνῷγεν:",
"Ξ169":"ἔνθ᾽ ἥ γ᾽ εἰσελθοῦσα θύρας ἐπέθηκε φαεινάς.",
"Ξ170":"ἀμβροσίῃ μὲν πρῶτον ἀπὸ χροὸς ἱμερόεντος",
"Ξ171":"λύματα πάντα κάθηρεν, ἀλείψατο δὲ λίπ᾽ ἐλαίῳ",
"Ξ172":"ἀμβροσίῳ ἑδανῷ, τό ῥά οἱ τεθυωμένον ἦεν:",
"Ξ173":"τοῦ καὶ κινυμένοιο Διὸς κατὰ χαλκοβατὲς δῶ",
"Ξ174":"ἔμπης ἐς γαῖάν τε καὶ οὐρανὸν ἵκετ᾽ ἀϋτμή.",
"Ξ175":"τῷ ῥ᾽ ἥ γε χρόα καλὸν ἀλειψαμένη ἰδὲ χαίτας",
"Ξ176":"πεξαμένη χερσὶ πλοκάμους ἔπλεξε φαεινοὺς",
"Ξ177":"καλοὺς ἀμβροσίους ἐκ κράατος ἀθανάτοιο.",
"Ξ178":"ἀμφὶ δ᾽ ἄρ᾽ ἀμβρόσιον ἑανὸν ἕσαθ᾽, ὅν οἱ Ἀθήνη",
"Ξ179":"ἔξυσ᾽ ἀσκήσασα, τίθει δ᾽ ἐνὶ δαίδαλα πολλά:",
"Ξ180":"χρυσείῃς δ᾽ ἐνετῇσι κατὰ στῆθος περονᾶτο.",
"Ξ181":"ζώσατο δὲ ζώνῃ ἑκατὸν θυσάνοις ἀραρυίῃ,",
"Ξ182":"ἐν δ᾽ ἄρα ἕρματα ἧκεν ἐϋτρήτοισι λοβοῖσι",
"Ξ183":"τρίγληνα μορόεντα: χάρις δ᾽ ἀπελάμπετο πολλή.",
"Ξ184":"κρηδέμνῳ δ᾽ ἐφύπερθε καλύψατο δῖα θεάων",
"Ξ185":"καλῷ νηγατέῳ: λευκὸν δ᾽ ἦν ἠέλιος ὥς:",
"Ξ186":"ποσσὶ δ᾽ ὑπὸ λιπαροῖσιν ἐδήσατο καλὰ πέδιλα.",
"Ξ187":"αὐτὰρ ἐπεὶ δὴ πάντα περὶ χροῒ θήκατο κόσμον",
"Ξ188":"βῆ ῥ᾽ ἴμεν ἐκ θαλάμοιο, καλεσσαμένη δ᾽ Ἀφροδίτην",
"Ξ189":"τῶν ἄλλων ἀπάνευθε θεῶν πρὸς μῦθον ἔειπε:",
"Ξ190":"ἦ ῥά νύ μοί τι πίθοιο φίλον τέκος ὅττί κεν εἴπω,",
"Ξ191":"ἦέ κεν ἀρνήσαιο κοτεσσαμένη τό γε θυμῷ,",
"Ξ192":"οὕνεκ᾽ ἐγὼ Δαναοῖσι, σὺ δὲ Τρώεσσιν ἀρήγεις;",
"Ξ193":"τὴν δ᾽ ἠμείβετ᾽ ἔπειτα Διὸς θυγάτηρ Ἀφροδίτη:",
"Ξ194":"Ἥρη πρέσβα θεὰ θύγατερ μεγάλοιο Κρόνοιο",
"Ξ195":"αὔδα ὅ τι φρονέεις: τελέσαι δέ με θυμὸς ἄνωγεν,",
"Ξ196":"εἰ δύναμαι τελέσαι γε καὶ εἰ τετελεσμένον ἐστίν.",
"Ξ197":"τὴν δὲ δολοφρονέουσα προσηύδα πότνια Ἥρη:",
"Ξ198":"δὸς νῦν μοι φιλότητα καὶ ἵμερον, ᾧ τε σὺ πάντας",
"Ξ199":"δαμνᾷ ἀθανάτους ἠδὲ θνητοὺς ἀνθρώπους.",
"Ξ200":"εἶμι γὰρ ὀψομένη πολυφόρβου πείρατα γαίης,",
"Ξ201":"Ὠκεανόν τε θεῶν γένεσιν καὶ μητέρα Τηθύν,",
"Ξ202":"οἵ μ᾽ ἐν σφοῖσι δόμοισιν ἐῢ τρέφον ἠδ᾽ ἀτίταλλον",
"Ξ203":"δεξάμενοι Ῥείας, ὅτε τε Κρόνον εὐρύοπα Ζεὺς",
"Ξ204":"γαίης νέρθε καθεῖσε καὶ ἀτρυγέτοιο θαλάσσης:",
"Ξ205":"τοὺς εἶμ᾽ ὀψομένη, καί σφ᾽ ἄκριτα νείκεα λύσω:",
"Ξ206":"ἤδη γὰρ δηρὸν χρόνον ἀλλήλων ἀπέχονται",
"Ξ207":"εὐνῆς καὶ φιλότητος, ἐπεὶ χόλος ἔμπεσε θυμῷ.",
"Ξ208":"εἰ κείνω ἐπέεσσι παραιπεπιθοῦσα φίλον κῆρ",
"Ξ209":"εἰς εὐνὴν ἀνέσαιμι ὁμωθῆναι φιλότητι,",
"Ξ210":"αἰεί κέ σφι φίλη τε καὶ αἰδοίη καλεοίμην.",
"Ξ211":"τὴν δ᾽ αὖτε προσέειπε φιλομειδὴς Ἀφροδίτη:",
"Ξ212":"οὐκ ἔστ᾽ οὐδὲ ἔοικε τεὸν ἔπος ἀρνήσασθαι:",
"Ξ213":"Ζηνὸς γὰρ τοῦ ἀρίστου ἐν ἀγκοίνῃσιν ἰαύεις.",
"Ξ214":"ἦ, καὶ ἀπὸ στήθεσφιν ἐλύσατο κεστὸν ἱμάντα",
"Ξ215":"ποικίλον, ἔνθα δέ οἱ θελκτήρια πάντα τέτυκτο:",
"Ξ216":"ἔνθ᾽ ἔνι μὲν φιλότης, ἐν δ᾽ ἵμερος, ἐν δ᾽ ὀαριστὺς",
"Ξ217":"πάρφασις, ἥ τ᾽ ἔκλεψε νόον πύκα περ φρονεόντων.",
"Ξ218":"τόν ῥά οἱ ἔμβαλε χερσὶν ἔπος τ᾽ ἔφατ᾽ ἔκ τ᾽ ὀνόμαζε:",
"Ξ219":"τῆ νῦν τοῦτον ἱμάντα τεῷ ἐγκάτθεο κόλπῳ",
"Ξ220":"ποικίλον, ᾧ ἔνι πάντα τετεύχαται: οὐδέ σέ φημι",
"Ξ221":"ἄπρηκτόν γε νέεσθαι, ὅ τι φρεσὶ σῇσι μενοινᾷς.",
"Ξ222":"ὣς φάτο, μείδησεν δὲ βοῶπις πότνια Ἥρη,",
"Ξ223":"μειδήσασα δ᾽ ἔπειτα ἑῷ ἐγκάτθετο κόλπῳ.",
"Ξ224":"ἣ μὲν ἔβη πρὸς δῶμα Διὸς θυγάτηρ Ἀφροδίτη,",
"Ξ225":"Ἥρη δ᾽ ἀΐξασα λίπεν ῥίον Οὐλύμποιο,",
"Ξ226":"Πιερίην δ᾽ ἐπιβᾶσα καὶ Ἠμαθίην ἐρατεινὴν",
"Ξ227":"σεύατ᾽ ἐφ᾽ ἱπποπόλων Θρῃκῶν ὄρεα νιφόεντα",
"Ξ228":"ἀκροτάτας κορυφάς: οὐδὲ χθόνα μάρπτε ποδοῖιν:",
"Ξ229":"ἐξ Ἀθόω δ᾽ ἐπὶ πόντον ἐβήσετο κυμαίνοντα,",
"Ξ230":"Λῆμνον δ᾽ εἰσαφίκανε πόλιν θείοιο Θόαντος.",
"Ξ231":"ἔνθ᾽ Ὕπνῳ ξύμβλητο κασιγνήτῳ Θανάτοιο,",
"Ξ232":"ἔν τ᾽ ἄρα οἱ φῦ χειρὶ ἔπος τ᾽ ἔφατ᾽ ἔκ τ᾽ ὀνόμαζεν:",
"Ξ233":"Ὕπνε ἄναξ πάντων τε θεῶν πάντων τ᾽ ἀνθρώπων,",
"Ξ234":"ἠμὲν δή ποτ᾽ ἐμὸν ἔπος ἔκλυες, ἠδ᾽ ἔτι καὶ νῦν",
"Ξ235":"πείθευ: ἐγὼ δέ κέ τοι ἰδέω χάριν ἤματα πάντα.",
"Ξ236":"κοίμησόν μοι Ζηνὸς ὑπ᾽ ὀφρύσιν ὄσσε φαεινὼ",
"Ξ237":"αὐτίκ᾽ ἐπεί κεν ἐγὼ παραλέξομαι ἐν φιλότητι.",
"Ξ238":"δῶρα δέ τοι δώσω καλὸν θρόνον ἄφθιτον αἰεὶ",
"Ξ239":"χρύσεον: Ἥφαιστος δέ κ᾽ ἐμὸς πάϊς ἀμφιγυήεις",
"Ξ240":"τεύξει᾽ ἀσκήσας, ὑπὸ δὲ θρῆνυν ποσὶν ἥσει,",
"Ξ241":"τῷ κεν ἐπισχοίης λιπαροὺς πόδας εἰλαπινάζων.",
"Ξ242":"τὴν δ᾽ ἀπαμειβόμενος προσεφώνεε νήδυμος Ὕπνος:",
"Ξ243":"Ἥρη πρέσβα θεὰ θύγατερ μεγάλοιο Κρόνοιο",
"Ξ244":"ἄλλον μέν κεν ἔγωγε θεῶν αἰειγενετάων",
"Ξ245":"ῥεῖα κατευνήσαιμι, καὶ ἂν ποταμοῖο ῥέεθρα",
"Ξ246":"Ὠκεανοῦ, ὅς περ γένεσις πάντεσσι τέτυκται:",
"Ξ247":"Ζηνὸς δ᾽ οὐκ ἂν ἔγωγε Κρονίονος ἆσσον ἱκοίμην",
"Ξ248":"οὐδὲ κατευνήσαιμ᾽, ὅτε μὴ αὐτός γε κελεύοι.",
"Ξ249":"ἤδη γάρ με καὶ ἄλλο τεὴ ἐπίνυσσεν ἐφετμὴ",
"Ξ250":"ἤματι τῷ ὅτε κεῖνος ὑπέρθυμος Διὸς υἱὸς",
"Ξ251":"ἔπλεεν Ἰλιόθεν Τρώων πόλιν ἐξαλαπάξας.",
"Ξ252":"ἤτοι ἐγὼ μὲν ἔλεξα Διὸς νόον αἰγιόχοιο",
"Ξ253":"νήδυμος ἀμφιχυθείς: σὺ δέ οἱ κακὰ μήσαο θυμῷ",
"Ξ254":"ὄρσασ᾽ ἀργαλέων ἀνέμων ἐπὶ πόντον ἀήτας,",
"Ξ255":"καί μιν ἔπειτα Κόων δ᾽ εὖ ναιομένην ἀπένεικας",
"Ξ256":"νόσφι φίλων πάντων. ὃ δ᾽ ἐπεγρόμενος χαλέπαινε",
"Ξ257":"ῥιπτάζων κατὰ δῶμα θεούς, ἐμὲ δ᾽ ἔξοχα πάντων",
"Ξ258":"ζήτει: καί κέ μ᾽ ἄϊστον ἀπ᾽ αἰθέρος ἔμβαλε πόντῳ,",
"Ξ259":"εἰ μὴ Νὺξ δμήτειρα θεῶν ἐσάωσε καὶ ἀνδρῶν:",
"Ξ260":"τὴν ἱκόμην φεύγων, ὃ δ᾽ ἐπαύσατο χωόμενός περ.",
"Ξ261":"ἅζετο γὰρ μὴ Νυκτὶ θοῇ ἀποθύμια ἕρδοι.",
"Ξ262":"νῦν αὖ τοῦτό μ᾽ ἄνωγας ἀμήχανον ἄλλο τελέσσαι.",
"Ξ263":"τὸν δ᾽ αὖτε προσέειπε βοῶπις πότνια Ἥρη:",
"Ξ264":"Ὕπνε τί ἢ δὲ σὺ ταῦτα μετὰ φρεσὶ σῇσι μενοινᾷς;",
"Ξ265":"ἦ φῂς ὣς Τρώεσσιν ἀρηξέμεν εὐρύοπα Ζῆν",
"Ξ266":"ὡς Ἡρακλῆος περιχώσατο παῖδος ἑοῖο;",
"Ξ267":"ἀλλ᾽ ἴθ᾽, ἐγὼ δέ κέ τοι Χαρίτων μίαν ὁπλοτεράων",
"Ξ268":"δώσω ὀπυιέμεναι καὶ σὴν κεκλῆσθαι ἄκοιτιν",
"Ξ269":"Πασιθέην, ἧς τ᾽ αἰὲν ἱμείρεαι ἤματα πάντα.",
"Ξ270":"ὣς φάτο, χήρατο δ᾽ Ὕπνος, ἀμειβόμενος δὲ προσηύδα:",
"Ξ271":"ἄγρει νῦν μοι ὄμοσσον ἀάατον Στυγὸς ὕδωρ,",
"Ξ272":"χειρὶ δὲ τῇ ἑτέρῃ μὲν ἕλε χθόνα πουλυβότειραν,",
"Ξ273":"τῇ δ᾽ ἑτέρῃ ἅλα μαρμαρέην, ἵνα νῶϊν ἅπαντες",
"Ξ274":"μάρτυροι ὦσ᾽ οἳ ἔνερθε θεοὶ Κρόνον ἀμφὶς ἐόντες,",
"Ξ275":"ἦ μὲν ἐμοὶ δώσειν Χαρίτων μίαν ὁπλοτεράων",
"Ξ276":"Πασιθέην, ἧς τ᾽ αὐτὸς ἐέλδομαι ἤματα πάντα.",
"Ξ277":"ὣς ἔφατ᾽, οὐδ᾽ ἀπίθησε θεὰ λευκώλενος Ἥρη,",
"Ξ278":"ὄμνυε δ᾽ ὡς ἐκέλευε, θεοὺς δ᾽ ὀνόμηνεν ἅπαντας",
"Ξ279":"τοὺς ὑποταρταρίους οἳ Τιτῆνες καλέονται.",
"Ξ280":"αὐτὰρ ἐπεί ῥ᾽ ὄμοσέν τε τελεύτησέν τε τὸν ὅρκον,",
"Ξ281":"τὼ βήτην Λήμνου τε καὶ Ἴμβρου ἄστυ λιπόντε",
"Ξ282":"ἠέρα ἑσσαμένω ῥίμφα πρήσσοντε κέλευθον.",
"Ξ283":"Ἴδην δ᾽ ἱκέσθην πολυπίδακα μητέρα θηρῶν",
"Ξ284":"Λεκτόν, ὅθι πρῶτον λιπέτην ἅλα: τὼ δ᾽ ἐπὶ χέρσου",
"Ξ285":"βήτην, ἀκροτάτη δὲ ποδῶν ὕπο σείετο ὕλη.",
"Ξ286":"ἔνθ᾽ Ὕπνος μὲν ἔμεινε πάρος Διὸς ὄσσε ἰδέσθαι",
"Ξ287":"εἰς ἐλάτην ἀναβὰς περιμήκετον, ἣ τότ᾽ ἐν Ἴδῃ",
"Ξ288":"μακροτάτη πεφυυῖα δι᾽ ἠέρος αἰθέρ᾽ ἵκανεν:",
"Ξ289":"ἔνθ᾽ ἧστ᾽ ὄζοισιν πεπυκασμένος εἰλατίνοισιν",
"Ξ290":"ὄρνιθι λιγυρῇ ἐναλίγκιος, ἥν τ᾽ ἐν ὄρεσσι",
"Ξ291":"χαλκίδα κικλήσκουσι θεοί, ἄνδρες δὲ κύμινδιν.",
"Ξ292":"Ἥρη δὲ κραιπνῶς προσεβήσετο Γάργαρον ἄκρον",
"Ξ293":"Ἴδης ὑψηλῆς: ἴδε δὲ νεφεληγερέτα Ζεύς.",
"Ξ294":"ὡς δ᾽ ἴδεν, ὥς μιν ἔρως πυκινὰς φρένας ἀμφεκάλυψεν,",
"Ξ295":"οἷον ὅτε πρῶτόν περ ἐμισγέσθην φιλότητι",
"Ξ296":"εἰς εὐνὴν φοιτῶντε, φίλους λήθοντε τοκῆας.",
"Ξ297":"στῆ δ᾽ αὐτῆς προπάροιθεν ἔπος τ᾽ ἔφατ᾽ ἔκ τ᾽ ὀνόμαζεν:",
"Ξ298":"Ἥρη πῇ μεμαυῖα κατ᾽ Οὐλύμπου τόδ᾽ ἱκάνεις;",
"Ξ299":"ἵπποι δ᾽ οὐ παρέασι καὶ ἅρματα τῶν κ᾽ ἐπιβαίης.",
"Ξ300":"τὸν δὲ δολοφρονέουσα προσηύδα πότνια Ἥρη:",
"Ξ301":"ἔρχομαι ὀψομένη πολυφόρβου πείρατα γαίης,",
"Ξ302":"Ὠκεανόν τε θεῶν γένεσιν καὶ μητέρα Τηθύν,",
"Ξ303":"οἵ με σφοῖσι δόμοισιν ἐῢ τρέφον ἠδ᾽ ἀτίταλλον:",
"Ξ304":"τοὺς εἶμ᾽ ὀψομένη, καί σφ᾽ ἄκριτα νείκεα λύσω:",
"Ξ305":"ἤδη γὰρ δηρὸν χρόνον ἀλλήλων ἀπέχονται",
"Ξ306":"εὐνῆς καὶ φιλότητος, ἐπεὶ χόλος ἔμπεσε θυμῷ.",
"Ξ307":"ἵπποι δ᾽ ἐν πρυμνωρείῃ πολυπίδακος Ἴδης",
"Ξ308":"ἑστᾶσ᾽, οἵ μ᾽ οἴσουσιν ἐπὶ τραφερήν τε καὶ ὑγρήν.",
"Ξ309":"νῦν δὲ σεῦ εἵνεκα δεῦρο κατ᾽ Οὐλύμπου τόδ᾽ ἱκάνω,",
"Ξ310":"μή πώς μοι μετέπειτα χολώσεαι, αἴ κε σιωπῇ",
"Ξ311":"οἴχωμαι πρὸς δῶμα βαθυρρόου Ὠκεανοῖο.",
"Ξ312":"τὴν δ᾽ ἀπαμειβόμενος προσέφη νεφεληγερέτα Ζεύς:",
"Ξ313":"Ἥρη κεῖσε μὲν ἔστι καὶ ὕστερον ὁρμηθῆναι,",
"Ξ314":"νῶϊ δ᾽ ἄγ᾽ ἐν φιλότητι τραπείομεν εὐνηθέντε.",
"Ξ315":"οὐ γάρ πώ ποτέ μ᾽ ὧδε θεᾶς ἔρος οὐδὲ γυναικὸς",
"Ξ316":"θυμὸν ἐνὶ στήθεσσι περιπροχυθεὶς ἐδάμασσεν,",
"Ξ317":"οὐδ᾽ ὁπότ᾽ ἠρασάμην Ἰξιονίης ἀλόχοιο,",
"Ξ318":"ἣ τέκε Πειρίθοον θεόφιν μήστωρ᾽ ἀτάλαντον:",
"Ξ319":"οὐδ᾽ ὅτε περ Δανάης καλλισφύρου Ἀκρισιώνης,",
"Ξ320":"ἣ τέκε Περσῆα πάντων ἀριδείκετον ἀνδρῶν:",
"Ξ321":"οὐδ᾽ ὅτε Φοίνικος κούρης τηλεκλειτοῖο,",
"Ξ322":"ἣ τέκε μοι Μίνων τε καὶ ἀντίθεον Ῥαδάμανθυν:",
"Ξ323":"οὐδ᾽ ὅτε περ Σεμέλης οὐδ᾽ Ἀλκμήνης ἐνὶ Θήβῃ,",
"Ξ324":"ἥ ῥ᾽ Ἡρακλῆα κρατερόφρονα γείνατο παῖδα:",
"Ξ325":"ἣ δὲ Διώνυσον Σεμέλη τέκε χάρμα βροτοῖσιν:",
"Ξ326":"οὐδ᾽ ὅτε Δήμητρος καλλιπλοκάμοιο ἀνάσσης,",
"Ξ327":"οὐδ᾽ ὁπότε Λητοῦς ἐρικυδέος, οὐδὲ σεῦ αὐτῆς,",
"Ξ328":"ὡς σέο νῦν ἔραμαι καί με γλυκὺς ἵμερος αἱρεῖ.",
"Ξ329":"τὸν δὲ δολοφρονέουσα προσηύδα πότνια Ἥρη:",
"Ξ330":"αἰνότατε Κρονίδη ποῖον τὸν μῦθον ἔειπες.",
"Ξ331":"εἰ νῦν ἐν φιλότητι λιλαίεαι εὐνηθῆναι",
"Ξ332":"Ἴδης ἐν κορυφῇσι, τὰ δὲ προπέφανται ἅπαντα:",
"Ξ333":"πῶς κ᾽ ἔοι εἴ τις νῶϊ θεῶν αἰειγενετάων",
"Ξ334":"εὕδοντ᾽ ἀθρήσειε, θεοῖσι δὲ πᾶσι μετελθὼν",
"Ξ335":"πεφράδοι; οὐκ ἂν ἔγωγε τεὸν πρὸς δῶμα νεοίμην",
"Ξ336":"ἐξ εὐνῆς ἀνστᾶσα, νεμεσσητὸν δέ κεν εἴη.",
"Ξ337":"ἀλλ᾽ εἰ δή ῥ᾽ ἐθέλεις καί τοι φίλον ἔπλετο θυμῷ,",
"Ξ338":"ἔστιν τοι θάλαμος, τόν τοι φίλος υἱὸς ἔτευξεν",
"Ξ339":"Ἥφαιστος, πυκινὰς δὲ θύρας σταθμοῖσιν ἐπῆρσεν:",
"Ξ340":"ἔνθ᾽ ἴομεν κείοντες, ἐπεί νύ τοι εὔαδεν εὐνή.",
"Ξ341":"τὴν δ᾽ ἀπαμειβόμενος προσέφη νεφεληγερέτα Ζεύς:",
"Ξ342":"Ἥρη μήτε θεῶν τό γε δείδιθι μήτέ τιν᾽ ἀνδρῶν",
"Ξ343":"ὄψεσθαι: τοῖόν τοι ἐγὼ νέφος ἀμφικαλύψω",
"Ξ344":"χρύσεον: οὐδ᾽ ἂν νῶϊ διαδράκοι Ἠέλιός περ,",
"Ξ345":"οὗ τε καὶ ὀξύτατον πέλεται φάος εἰσοράασθαι.",
"Ξ346":"ἦ ῥα καὶ ἀγκὰς ἔμαρπτε Κρόνου παῖς ἣν παράκοιτιν:",
"Ξ347":"τοῖσι δ᾽ ὑπὸ χθὼν δῖα φύεν νεοθηλέα ποίην,",
"Ξ348":"λωτόν θ᾽ ἑρσήεντα ἰδὲ κρόκον ἠδ᾽ ὑάκινθον",
"Ξ349":"πυκνὸν καὶ μαλακόν, ὃς ἀπὸ χθονὸς ὑψόσ᾽ ἔεργε.",
"Ξ350":"τῷ ἔνι λεξάσθην, ἐπὶ δὲ νεφέλην ἕσσαντο",
"Ξ351":"καλὴν χρυσείην: στιλπναὶ δ᾽ ἀπέπιπτον ἔερσαι.",
"Ξ352":"ὣς ὃ μὲν ἀτρέμας εὗδε πατὴρ ἀνὰ Γαργάρῳ ἄκρῳ,",
"Ξ353":"ὕπνῳ καὶ φιλότητι δαμείς, ἔχε δ᾽ ἀγκὰς ἄκοιτιν:",
"Ξ354":"βῆ δὲ θέειν ἐπὶ νῆας Ἀχαιῶν νήδυμος Ὕπνος",
"Ξ355":"ἀγγελίην ἐρέων γαιηόχῳ ἐννοσιγαίῳ:",
"Ξ356":"ἀγχοῦ δ᾽ ἱστάμενος ἔπεα πτερόεντα προσηύδα:",
"Ξ357":"πρόφρων νῦν Δαναοῖσι Ποσείδαον ἐπάμυνε,",
"Ξ358":"καί σφιν κῦδος ὄπαζε μίνυνθά περ, ὄφρ᾽ ἔτι εὕδει",
"Ξ359":"Ζεύς, ἐπεὶ αὐτῷ ἐγὼ μαλακὸν περὶ κῶμ᾽ ἐκάλυψα:",
"Ξ360":"Ἥρη δ᾽ ἐν φιλότητι παρήπαφεν εὐνηθῆναι.",
"Ξ361":"ὣς εἰπὼν ὃ μὲν ᾤχετ᾽ ἐπὶ κλυτὰ φῦλ᾽ ἀνθρώπων,",
"Ξ362":"τὸν δ᾽ ἔτι μᾶλλον ἀνῆκεν ἀμυνέμεναι Δαναοῖσιν.",
"Ξ363":"αὐτίκα δ᾽ ἐν πρώτοισι μέγα προθορὼν ἐκέλευσεν:",
"Ξ364":"Ἀργεῖοι καὶ δ᾽ αὖτε μεθίεμεν Ἕκτορι νίκην",
"Ξ365":"Πριαμίδῃ, ἵνα νῆας ἕλῃ καὶ κῦδος ἄρηται;",
"Ξ366":"ἀλλ᾽ ὃ μὲν οὕτω φησὶ καὶ εὔχεται οὕνεκ᾽ Ἀχιλλεὺς",
"Ξ367":"νηυσὶν ἔπι γλαφυρῇσι μένει κεχολωμένος ἦτορ:",
"Ξ368":"κείνου δ᾽ οὔ τι λίην ποθὴ ἔσσεται, εἴ κεν οἳ ἄλλοι",
"Ξ369":"ἡμεῖς ὀτρυνώμεθ᾽ ἀμυνέμεν ἀλλήλοισιν.",
"Ξ370":"ἀλλ᾽ ἄγεθ᾽ ὡς ἂν ἐγὼ εἴπω πειθώμεθα πάντες:",
"Ξ371":"ἀσπίδες ὅσσαι ἄρισται ἐνὶ στρατῷ ἠδὲ μέγισται",
"Ξ372":"ἑσσάμενοι, κεφαλὰς δὲ παναίθῃσιν κορύθεσσι",
"Ξ373":"κρύψαντες, χερσίν τε τὰ μακρότατ᾽ ἔγχε᾽ ἑλόντες",
"Ξ374":"ἴομεν: αὐτὰρ ἐγὼν ἡγήσομαι, οὐδ᾽ ἔτι φημὶ",
"Ξ375":"Ἕκτορα Πριαμίδην μενέειν μάλα περ μεμαῶτα.",
"Ξ376":"ὃς δέ κ᾽ ἀνὴρ μενέχαρμος, ἔχει δ᾽ ὀλίγον σάκος ὤμῳ,",
"Ξ377":"χείρονι φωτὶ δότω, ὃ δ᾽ ἐν ἀσπίδι μείζονι δύτω.",
"Ξ378":"ὣς ἔφαθ᾽, οἳ δ᾽ ἄρα τοῦ μάλα μὲν κλύον ἠδὲ πίθοντο:",
"Ξ379":"τοὺς δ᾽ αὐτοὶ βασιλῆες ἐκόσμεον οὐτάμενοί περ",
"Ξ380":"Τυδεΐδης Ὀδυσεύς τε καὶ Ἀτρεΐδης Ἀγαμέμνων:",
"Ξ381":"οἰχόμενοι δ᾽ ἐπὶ πάντας ἀρήϊα τεύχε᾽ ἄμειβον:",
"Ξ382":"ἐσθλὰ μὲν ἐσθλὸς ἔδυνε, χέρεια δὲ χείρονι δόσκεν.",
"Ξ383":"αὐτὰρ ἐπεί ῥ᾽ ἕσσαντο περὶ χροῒ νώροπα χαλκὸν",
"Ξ384":"βάν ῥ᾽ ἴμεν: ἦρχε δ᾽ ἄρά σφι Ποσειδάων ἐνοσίχθων",
"Ξ385":"δεινὸν ἄορ τανύηκες ἔχων ἐν χειρὶ παχείῃ",
"Ξ386":"εἴκελον ἀστεροπῇ: τῷ δ᾽ οὐ θέμις ἐστὶ μιγῆναι",
"Ξ387":"ἐν δαῒ λευγαλέῃ, ἀλλὰ δέος ἰσχάνει ἄνδρας.",
"Ξ388":"Τρῶας δ᾽ αὖθ᾽ ἑτέρωθεν ἐκόσμει φαίδιμος Ἕκτωρ.",
"Ξ389":"δή ῥα τότ᾽ αἰνοτάτην ἔριδα πτολέμοιο τάνυσσαν",
"Ξ390":"κυανοχαῖτα Ποσειδάων καὶ φαίδιμος Ἕκτωρ,",
"Ξ391":"ἤτοι ὃ μὲν Τρώεσσιν, ὃ δ᾽ Ἀργείοισιν ἀρήγων.",
"Ξ392":"ἐκλύσθη δὲ θάλασσα ποτὶ κλισίας τε νέας τε",
"Ξ393":"Ἀργείων: οἳ δὲ ξύνισαν μεγάλῳ ἀλαλητῷ.",
"Ξ394":"οὔτε θαλάσσης κῦμα τόσον βοάᾳ ποτὶ χέρσον",
"Ξ395":"ποντόθεν ὀρνύμενον πνοιῇ Βορέω ἀλεγεινῇ:",
"Ξ396":"οὔτε πυρὸς τόσσός γε ποτὶ βρόμος αἰθομένοιο",
"Ξ397":"οὔρεος ἐν βήσσῃς, ὅτε τ᾽ ὤρετο καιέμεν ὕλην:",
"Ξ398":"οὔτ᾽ ἄνεμος τόσσόν γε περὶ δρυσὶν ὑψικόμοισι",
"Ξ399":"ἠπύει, ὅς τε μάλιστα μέγα βρέμεται χαλεπαίνων,",
"Ξ400":"ὅσση ἄρα Τρώων καὶ Ἀχαιῶν ἔπλετο φωνὴ",
"Ξ401":"δεινὸν ἀϋσάντων, ὅτ᾽ ἐπ᾽ ἀλλήλοισιν ὄρουσαν.",
"Ξ402":"Αἴαντος δὲ πρῶτος ἀκόντισε φαίδιμος Ἕκτωρ",
"Ξ403":"ἔγχει, ἐπεὶ τέτραπτο πρὸς ἰθύ οἱ, οὐδ᾽ ἀφάμαρτε,",
"Ξ404":"τῇ ῥα δύω τελαμῶνε περὶ στήθεσσι τετάσθην,",
"Ξ405":"ἤτοι ὃ μὲν σάκεος, ὃ δὲ φασγάνου ἀργυροήλου:",
"Ξ406":"τώ οἱ ῥυσάσθην τέρενα χρόα. χώσατο δ᾽ Ἕκτωρ,",
"Ξ407":"ὅττί ῥά οἱ βέλος ὠκὺ ἐτώσιον ἔκφυγε χειρός,",
"Ξ408":"ἂψ δ᾽ ἑτάρων εἰς ἔθνος ἐχάζετο κῆρ᾽ ἀλεείνων.",
"Ξ409":"τὸν μὲν ἔπειτ᾽ ἀπιόντα μέγας Τελαμώνιος Αἴας",
"Ξ410":"χερμαδίῳ, τά ῥα πολλὰ θοάων ἔχματα νηῶν",
"Ξ411":"πὰρ ποσὶ μαρναμένων ἐκυλίνδετο, τῶν ἓν ἀείρας",
"Ξ412":"στῆθος βεβλήκει ὑπὲρ ἄντυγος ἀγχόθι δειρῆς,",
"Ξ413":"στρόμβον δ᾽ ὣς ἔσσευε βαλών, περὶ δ᾽ ἔδραμε πάντῃ.",
"Ξ414":"ὡς δ᾽ ὅθ᾽ ὑπὸ πληγῆς πατρὸς Διὸς ἐξερίπῃ δρῦς",
"Ξ415":"πρόρριζος, δεινὴ δὲ θεείου γίγνεται ὀδμὴ",
"Ξ416":"ἐξ αὐτῆς, τὸν δ᾽ οὔ περ ἔχει θράσος ὅς κεν ἴδηται",
"Ξ417":"ἐγγὺς ἐών, χαλεπὸς δὲ Διὸς μεγάλοιο κεραυνός,",
"Ξ418":"ὣς ἔπεσ᾽ Ἕκτορος ὦκα χαμαὶ μένος ἐν κονίῃσι:",
"Ξ419":"χειρὸς δ᾽ ἔκβαλεν ἔγχος, ἐπ᾽ αὐτῷ δ᾽ ἀσπὶς ἑάφθη",
"Ξ420":"καὶ κόρυς, ἀμφὶ δέ οἱ βράχε τεύχεα ποικίλα χαλκῷ.",
"Ξ421":"οἳ δὲ μέγα ἰάχοντες ἐπέδραμον υἷες Ἀχαιῶν",
"Ξ422":"ἐλπόμενοι ἐρύεσθαι, ἀκόντιζον δὲ θαμειὰς",
"Ξ423":"αἰχμάς: ἀλλ᾽ οὔ τις ἐδυνήσατο ποιμένα λαῶν",
"Ξ424":"οὐτάσαι οὐδὲ βαλεῖν: πρὶν γὰρ περίβησαν ἄριστοι",
"Ξ425":"Πουλυδάμας τε καὶ Αἰνείας καὶ δῖος Ἀγήνωρ",
"Ξ426":"Σαρπηδών τ᾽ ἀρχὸς Λυκίων καὶ Γλαῦκος ἀμύμων.",
"Ξ427":"τῶν δ᾽ ἄλλων οὔ τίς εὑ ἀκήδεσεν, ἀλλὰ πάροιθεν",
"Ξ428":"ἀσπίδας εὐκύκλους σχέθον αὐτοῦ. τὸν δ᾽ ἄρ᾽ ἑταῖροι",
"Ξ429":"χερσὶν ἀείραντες φέρον ἐκ πόνου, ὄφρ᾽ ἵκεθ᾽ ἵππους",
"Ξ430":"ὠκέας, οἵ οἱ ὄπισθε μάχης ἠδὲ πτολέμοιο",
"Ξ431":"ἕστασαν ἡνίοχόν τε καὶ ἅρματα ποικίλ᾽ ἔχοντες:",
"Ξ432":"οἳ τόν γε προτὶ ἄστυ φέρον βαρέα στενάχοντα.",
"Ξ433":"ἀλλ᾽ ὅτε δὴ πόρον ἷξον ἐϋρρεῖος ποταμοῖο",
"Ξ434":"Ξάνθου δινήεντος, ὃν ἀθάνατος τέκετο Ζεύς,",
"Ξ435":"ἔνθά μιν ἐξ ἵππων πέλασαν χθονί, κὰδ δέ οἱ ὕδωρ",
"Ξ436":"χεῦαν: ὃ δ᾽ ἀμπνύνθη καὶ ἀνέδρακεν ὀφθαλμοῖσιν,",
"Ξ437":"ἑζόμενος δ᾽ ἐπὶ γοῦνα κελαινεφὲς αἷμ᾽ ἀπέμεσσεν:",
"Ξ438":"αὖτις δ᾽ ἐξοπίσω πλῆτο χθονί, τὼ δέ οἱ ὄσσε",
"Ξ439":"νὺξ ἐκάλυψε μέλαινα: βέλος δ᾽ ἔτι θυμὸν ἐδάμνα.",
"Ξ440":"Ἀργεῖοι δ᾽ ὡς οὖν ἴδον Ἕκτορα νόσφι κιόντα",
"Ξ441":"μᾶλλον ἐπὶ Τρώεσσι θόρον, μνήσαντο δὲ χάρμης.",
"Ξ442":"ἔνθα πολὺ πρώτιστος Ὀϊλῆος ταχὺς Αἴας",
"Ξ443":"Σάτνιον οὔτασε δουρὶ μετάλμενος ὀξυόεντι",
"Ξ444":"Ἠνοπίδην, ὃν ἄρα νύμφη τέκε νηῒς ἀμύμων",
"Ξ445":"Ἤνοπι βουκολέοντι παρ᾽ ὄχθας Σατνιόεντος.",
"Ξ446":"τὸν μὲν Ὀϊλιάδης δουρὶ κλυτὸς ἐγγύθεν ἐλθὼν",
"Ξ447":"οὖτα κατὰ λαπάρην: ὃ δ᾽ ἀνετράπετ᾽, ἀμφὶ δ᾽ ἄρ᾽ αὐτῷ",
"Ξ448":"Τρῶες καὶ Δαναοὶ σύναγον κρατερὴν ὑσμίνην.",
"Ξ449":"τῷ δ᾽ ἐπὶ Πουλυδάμας ἐγχέσπαλος ἦλθεν ἀμύντωρ",
"Ξ450":"Πανθοΐδης, βάλε δὲ Προθοήνορα δεξιὸν ὦμον",
"Ξ451":"υἱὸν Ἀρηϊλύκοιο, δι᾽ ὤμου δ᾽ ὄβριμον ἔγχος",
"Ξ452":"ἔσχεν, ὃ δ᾽ ἐν κονίῃσι πεσὼν ἕλε γαῖαν ἀγοστῷ.",
"Ξ453":"Πουλυδάμας δ᾽ ἔκπαγλον ἐπεύξατο μακρὸν ἀΰσας:",
"Ξ454":"οὐ μὰν αὖτ᾽ ὀΐω μεγαθύμου Πανθοΐδαο",
"Ξ455":"χειρὸς ἄπο στιβαρῆς ἅλιον πηδῆσαι ἄκοντα,",
"Ξ456":"ἀλλά τις Ἀργείων κόμισε χροΐ, καί μιν ὀΐω",
"Ξ457":"αὐτῷ σκηπτόμενον κατίμεν δόμον Ἄϊδος εἴσω.",
"Ξ458":"ὣς ἔφατ᾽, Ἀργείοισι δ᾽ ἄχος γένετ᾽ εὐξαμένοιο:",
"Ξ459":"Αἴαντι δὲ μάλιστα δαΐφρονι θυμὸν ὄρινε",
"Ξ460":"τῷ Τελαμωνιάδῃ: τοῦ γὰρ πέσεν ἄγχι μάλιστα.",
"Ξ461":"καρπαλίμως δ᾽ ἀπιόντος ἀκόντισε δουρὶ φαεινῷ.",
"Ξ462":"Πουλυδάμας δ᾽ αὐτὸς μὲν ἀλεύατο κῆρα μέλαιναν",
"Ξ463":"λικριφὶς ἀΐξας, κόμισεν δ᾽ Ἀντήνορος υἱὸς",
"Ξ464":"Ἀρχέλοχος: τῷ γάρ ῥα θεοὶ βούλευσαν ὄλεθρον.",
"Ξ465":"τόν ῥ᾽ ἔβαλεν κεφαλῆς τε καὶ αὐχένος ἐν συνεοχμῷ,",
"Ξ466":"νείατον ἀστράγαλον, ἀπὸ δ᾽ ἄμφω κέρσε τένοντε:",
"Ξ467":"τοῦ δὲ πολὺ προτέρη κεφαλὴ στόμα τε ῥῖνές τε",
"Ξ468":"οὔδεϊ πλῆντ᾽ ἤ περ κνῆμαι καὶ γοῦνα πεσόντος.",
"Ξ469":"Αἴας δ᾽ αὖτ᾽ ἐγέγωνεν ἀμύμονι Πουλυδάμαντι:",
"Ξ470":"φράζεο Πουλυδάμα καί μοι νημερτὲς ἐνίσπες",
"Ξ471":"ἦ ῥ᾽ οὐχ οὗτος ἀνὴρ Προθοήνορος ἀντὶ πεφάσθαι",
"Ξ472":"ἄξιος; οὐ μέν μοι κακὸς εἴδεται οὐδὲ κακῶν ἔξ,",
"Ξ473":"ἀλλὰ κασίγνητος Ἀντήνορος ἱπποδάμοιο",
"Ξ474":"ἢ πάϊς: αὐτῷ γὰρ γενεὴν ἄγχιστα ἐῴκει.",
"Ξ475":"ἦ ῥ᾽ εὖ γιγνώσκων, Τρῶας δ᾽ ἄχος ἔλλαβε θυμόν.",
"Ξ476":"ἔνθ᾽ Ἀκάμας Πρόμαχον Βοιώτιον οὔτασε δουρὶ",
"Ξ477":"ἀμφὶ κασιγνήτῳ βεβαώς: ὃ δ᾽ ὕφελκε ποδοῖιν.",
"Ξ478":"τῷ δ᾽ Ἀκάμας ἔκπαγλον ἐπεύξατο μακρὸν ἀΰσας:",
"Ξ479":"Ἀργεῖοι ἰόμωροι ἀπειλάων ἀκόρητοι",
"Ξ480":"οὔ θην οἴοισίν γε πόνος τ᾽ ἔσεται καὶ ὀϊζὺς",
"Ξ481":"ἡμῖν, ἀλλά ποθ᾽ ὧδε κατακτενέεσθε καὶ ὔμμες.",
"Ξ482":"φράζεσθ᾽ ὡς ὑμῖν Πρόμαχος δεδμημένος εὕδει",
"Ξ483":"ἔγχει ἐμῷ, ἵνα μή τι κασιγνήτοιό γε ποινὴ",
"Ξ484":"δηρὸν ἄτιτος ἔῃ: τὼ καί κέ τις εὔχεται ἀνὴρ",
"Ξ485":"γνωτὸν ἐνὶ μεγάροισιν ἀρῆς ἀλκτῆρα λιπέσθαι.",
"Ξ486":"ὣς ἔφατ᾽, Ἀργείοισι δ᾽ ἄχος γένετ᾽ εὐξαμένοιο:",
"Ξ487":"Πηνέλεῳ δὲ μάλιστα δαΐφρονι θυμὸν ὄρινεν:",
"Ξ488":"ὁρμήθη δ᾽ Ἀκάμαντος: ὃ δ᾽ οὐχ ὑπέμεινεν ἐρωὴν",
"Ξ489":"Πηνελέωο ἄνακτος: ὃ δ᾽ οὔτασεν Ἰλιονῆα",
"Ξ490":"υἱὸν Φόρβαντος πολυμήλου, τόν ῥα μάλιστα",
"Ξ491":"Ἑρμείας Τρώων ἐφίλει καὶ κτῆσιν ὄπασσε:",
"Ξ492":"τῷ δ᾽ ἄρ᾽ ὑπὸ μήτηρ μοῦνον τέκεν Ἰλιονῆα.",
"Ξ493":"τὸν τόθ᾽ ὑπ᾽ ὀφρύος οὖτα κατ᾽ ὀφθαλμοῖο θέμεθλα,",
"Ξ494":"ἐκ δ᾽ ὦσε γλήνην: δόρυ δ᾽ ὀφθαλμοῖο διὰ πρὸ",
"Ξ495":"καὶ διὰ ἰνίου ἦλθεν, ὃ δ᾽ ἕζετο χεῖρε πετάσσας",
"Ξ496":"ἄμφω: Πηνέλεως δὲ ἐρυσσάμενος ξίφος ὀξὺ",
"Ξ497":"αὐχένα μέσσον ἔλασσεν, ἀπήραξεν δὲ χαμᾶζε",
"Ξ498":"αὐτῇ σὺν πήληκι κάρη: ἔτι δ᾽ ὄβριμον ἔγχος",
"Ξ499":"ἦεν ἐν ὀφθαλμῷ: ὃ δὲ φὴ κώδειαν ἀνασχὼν",
"Ξ500":"πέφραδέ τε Τρώεσσι καὶ εὐχόμενος ἔπος ηὔδα:",
"Ξ501":"εἰπέμεναί μοι Τρῶες ἀγαυοῦ Ἰλιονῆος",
"Ξ502":"πατρὶ φίλῳ καὶ μητρὶ γοήμεναι ἐν μεγάροισιν:",
"Ξ503":"οὐδὲ γὰρ ἣ Προμάχοιο δάμαρ Ἀλεγηνορίδαο",
"Ξ504":"ἀνδρὶ φίλῳ ἐλθόντι γανύσσεται, ὁππότε κεν δὴ",
"Ξ505":"ἐκ Τροίης σὺν νηυσὶ νεώμεθα κοῦροι Ἀχαιῶν.",
"Ξ506":"ὣς φάτο, τοὺς δ᾽ ἄρα πάντας ὑπὸ τρόμος ἔλλαβε γυῖα,",
"Ξ507":"πάπτηνεν δὲ ἕκαστος ὅπῃ φύγοι αἰπὺν ὄλεθρον.",
"Ξ508":"ἔσπετε νῦν μοι Μοῦσαι Ὀλύμπια δώματ᾽ ἔχουσαι",
"Ξ509":"ὅς τις δὴ πρῶτος βροτόεντ᾽ ἀνδράγρι᾽ Ἀχαιῶν",
"Ξ510":"ἤρατ᾽, ἐπεί ῥ᾽ ἔκλινε μάχην κλυτὸς ἐννοσίγαιος.",
"Ξ511":"Αἴας ῥα πρῶτος Τελαμώνιος Ὕρτιον οὖτα",
"Ξ512":"Γυρτιάδην Μυσῶν ἡγήτορα καρτεροθύμων:",
"Ξ513":"Φάλκην δ᾽ Ἀντίλοχος καὶ Μέρμερον ἐξενάριξε:",
"Ξ514":"Μηριόνης δὲ Μόρυν τε καὶ Ἱπποτίωνα κατέκτα,",
"Ξ515":"Τεῦκρος δὲ Προθόωνά τ᾽ ἐνήρατο καὶ Περιφήτην:",
"Ξ516":"Ἀτρεΐδης δ᾽ ἄρ᾽ ἔπειθ᾽ Ὑπερήνορα ποιμένα λαῶν",
"Ξ517":"οὖτα κατὰ λαπάρην, διὰ δ᾽ ἔντερα χαλκὸς ἄφυσσε",
"Ξ518":"δῃώσας: ψυχὴ δὲ κατ᾽ οὐταμένην ὠτειλὴν",
"Ξ519":"ἔσσυτ᾽ ἐπειγομένη, τὸν δὲ σκότος ὄσσε κάλυψε.",
"Ξ520":"πλείστους δ᾽ Αἴας εἷλεν Ὀϊλῆος ταχὺς υἱός:",
"Ξ521":"οὐ γάρ οἵ τις ὁμοῖος ἐπισπέσθαι ποσὶν ἦεν",
"Ξ522":"ἀνδρῶν τρεσσάντων, ὅτε τε Ζεὺς ἐν φόβον ὄρσῃ.",
<h4 class="C2">Book 15</h4>"Ο1":"αὐτὰρ ἐπεὶ διά τε σκόλοπας καὶ τάφρον ἔβησαν",
"Ο2":"φεύγοντες, πολλοὶ δὲ δάμεν Δαναῶν ὑπὸ χερσίν,",
"Ο3":"οἳ μὲν δὴ παρ᾽ ὄχεσφιν ἐρητύοντο μένοντες",
"Ο4":"χλωροὶ ὑπαὶ δείους πεφοβημένοι: ἔγρετο δὲ Ζεὺς",
"Ο5":"Ἴδης ἐν κορυφῇσι παρὰ χρυσοθρόνου Ἥρης,",
"Ο6":"στῆ δ᾽ ἄρ᾽ ἀναΐξας, ἴδε δὲ Τρῶας καὶ Ἀχαιοὺς",
"Ο7":"τοὺς μὲν ὀρινομένους, τοὺς δὲ κλονέοντας ὄπισθεν",
"Ο8":"Ἀργείους, μετὰ δέ σφι Ποσειδάωνα ἄνακτα:",
"Ο9":"Ἕκτορα δ᾽ ἐν πεδίῳ ἴδε κείμενον, ἀμφὶ δ᾽ ἑταῖροι",
"Ο10":"εἵαθ᾽, ὃ δ᾽ ἀργαλέῳ ἔχετ᾽ ἄσθματι κῆρ ἀπινύσσων",
"Ο11":"αἷμ᾽ ἐμέων, ἐπεὶ οὔ μιν ἀφαυρότατος βάλ᾽ Ἀχαιῶν.",
"Ο12":"τὸν δὲ ἰδὼν ἐλέησε πατὴρ ἀνδρῶν τε θεῶν τε,",
"Ο13":"δεινὰ δ᾽ ὑπόδρα ἰδὼν Ἥρην πρὸς μῦθον ἔειπεν:",
"Ο14":"ἦ μάλα δὴ κακότεχνος ἀμήχανε σὸς δόλος Ἥρη",
"Ο15":"Ἕκτορα δῖον ἔπαυσε μάχης, ἐφόβησε δὲ λαούς.",
"Ο16":"οὐ μὰν οἶδ᾽ εἰ αὖτε κακορραφίης ἀλεγεινῆς",
"Ο17":"πρώτη ἐπαύρηαι καί σε πληγῇσιν ἱμάσσω.",
"Ο18":"ἦ οὐ μέμνῃ ὅτε τ᾽ ἐκρέμω ὑψόθεν, ἐκ δὲ ποδοῖιν",
"Ο19":"ἄκμονας ἧκα δύω, περὶ χερσὶ δὲ δεσμὸν ἴηλα",
"Ο20":"χρύσεον ἄρρηκτον; σὺ δ᾽ ἐν αἰθέρι καὶ νεφέλῃσιν",
"Ο21":"ἐκρέμω: ἠλάστεον δὲ θεοὶ κατὰ μακρὸν Ὄλυμπον,",
"Ο22":"λῦσαι δ᾽ οὐκ ἐδύναντο παρασταδόν: ὃν δὲ λάβοιμι",
"Ο23":"ῥίπτασκον τεταγὼν ἀπὸ βηλοῦ ὄφρ᾽ ἂν ἵκηται",
"Ο24":"γῆν ὀλιγηπελέων: ἐμὲ δ᾽ οὐδ᾽ ὧς θυμὸν ἀνίει",
"Ο25":"ἀζηχὴς ὀδύνη Ἡρακλῆος θείοιο,",
"Ο26":"τὸν σὺ ξὺν Βορέῃ ἀνέμῳ πεπιθοῦσα θυέλλας",
"Ο27":"πέμψας ἐπ᾽ ἀτρύγετον πόντον κακὰ μητιόωσα,",
"Ο28":"καί μιν ἔπειτα Κόων δ᾽ εὖ ναιομένην ἀπένεικας.",
"Ο29":"τὸν μὲν ἐγὼν ἔνθεν ῥυσάμην καὶ ἀνήγαγον αὖτις",
"Ο30":"Ἄργος ἐς ἱππόβοτον καὶ πολλά περ ἀθλήσαντα.",
"Ο31":"τῶν σ᾽ αὖτις μνήσω ἵν᾽ ἀπολλήξῃς ἀπατάων,",
"Ο32":"ὄφρα ἴδῃ ἤν τοι χραίσμῃ φιλότης τε καὶ εὐνή,",
"Ο33":"ἣν ἐμίγης ἐλθοῦσα θεῶν ἄπο καί μ᾽ ἀπάτησας.",
"Ο34":"ὣς φάτο, ῥίγησεν δὲ βοῶπις πότνια Ἥρη,",
"Ο35":"καί μιν φωνήσασ᾽ ἔπεα πτερόεντα προσηύδα:",
"Ο36":"ἴστω νῦν τόδε Γαῖα καὶ Οὐρανὸς εὐρὺς ὕπερθε",
"Ο37":"καὶ τὸ κατειβόμενον Στυγὸς ὕδωρ, ὅς τε μέγιστος",
"Ο38":"ὅρκος δεινότατός τε πέλει μακάρεσσι θεοῖσι,",
"Ο39":"σή θ᾽ ἱερὴ κεφαλὴ καὶ νωΐτερον λέχος αὐτῶν",
"Ο40":"κουρίδιον, τὸ μὲν οὐκ ἂν ἐγώ ποτε μὰψ ὀμόσαιμι:",
"Ο41":"μὴ δι᾽ ἐμὴν ἰότητα Ποσειδάων ἐνοσίχθων",
"Ο42":"πημαίνει Τρῶάς τε καὶ Ἕκτορα, τοῖσι δ᾽ ἀρήγει,",
"Ο43":"ἀλλά που αὐτὸν θυμὸς ἐποτρύνει καὶ ἀνώγει,",
"Ο44":"τειρομένους δ᾽ ἐπὶ νηυσὶν ἰδὼν ἐλέησεν Ἀχαιούς.",
"Ο45":"αὐτάρ τοι καὶ κείνῳ ἐγὼ παραμυθησαίμην",
"Ο46":"τῇ ἴμεν ᾗ κεν δὴ σὺ κελαινεφὲς ἡγεμονεύῃς.",
"Ο47":"ὣς φάτο, μείδησεν δὲ πατὴρ ἀνδρῶν τε θεῶν τε,",
"Ο48":"καί μιν ἀμειβόμενος ἔπεα πτερόεντα προσηύδα:",
"Ο49":"εἰ μὲν δὴ σύ γ᾽ ἔπειτα βοῶπις πότνια Ἥρη",
"Ο50":"ἶσον ἐμοὶ φρονέουσα μετ᾽ ἀθανάτοισι καθίζοις,",
"Ο51":"τώ κε Ποσειδάων γε, καὶ εἰ μάλα βούλεται ἄλλῃ,",
"Ο52":"αἶψα μεταστρέψειε νόον μετὰ σὸν καὶ ἐμὸν κῆρ.",
"Ο53":"ἀλλ᾽ εἰ δή ῥ᾽ ἐτεόν γε καὶ ἀτρεκέως ἀγορεύεις,",
"Ο54":"ἔρχεο νῦν μετὰ φῦλα θεῶν, καὶ δεῦρο κάλεσσον",
"Ο55":"Ἶρίν τ᾽ ἐλθέμεναι καὶ Ἀπόλλωνα κλυτότοξον,",
"Ο56":"ὄφρ᾽ ἣ μὲν μετὰ λαὸν Ἀχαιῶν χαλκοχιτώνων",
"Ο57":"ἔλθῃ, καὶ εἴπῃσι Ποσειδάωνι ἄνακτι",
"Ο58":"παυσάμενον πολέμοιο τὰ ἃ πρὸς δώμαθ᾽ ἱκέσθαι,",
"Ο59":"Ἕκτορα δ᾽ ὀτρύνῃσι μάχην ἐς Φοῖβος Ἀπόλλων,",
"Ο60":"αὖτις δ᾽ ἐμπνεύσῃσι μένος, λελάθῃ δ᾽ ὀδυνάων",
"Ο61":"αἳ νῦν μιν τείρουσι κατὰ φρένας, αὐτὰρ Ἀχαιοὺς",
"Ο62":"αὖτις ἀποστρέψῃσιν ἀνάλκιδα φύζαν ἐνόρσας,",
"Ο63":"φεύγοντες δ᾽ ἐν νηυσὶ πολυκλήϊσι πέσωσι",
"Ο64":"Πηλεΐδεω Ἀχιλῆος: ὃ δ᾽ ἀνστήσει ὃν ἑταῖρον",
"Ο65":"Πάτροκλον: τὸν δὲ κτενεῖ ἔγχεϊ φαίδιμος Ἕκτωρ",
"Ο66":"Ἰλίου προπάροιθε πολέας ὀλέσαντ᾽ αἰζηοὺς",
"Ο67":"τοὺς ἄλλους, μετὰ δ᾽ υἱὸν ἐμὸν Σαρπηδόνα δῖον.",
"Ο68":"τοῦ δὲ χολωσάμενος κτενεῖ Ἕκτορα δῖος Ἀχιλλεύς.",
"Ο69":"ἐκ τοῦ δ᾽ ἄν τοι ἔπειτα παλίωξιν παρὰ νηῶν",
"Ο70":"αἰὲν ἐγὼ τεύχοιμι διαμπερὲς εἰς ὅ κ᾽ Ἀχαιοὶ",
"Ο71":"Ἴλιον αἰπὺ ἕλοιεν Ἀθηναίης διὰ βουλάς.",
"Ο72":"τὸ πρὶν δ᾽ οὔτ᾽ ἄρ᾽ ἐγὼ παύω χόλον οὔτέ τιν᾽ ἄλλον",
"Ο73":"ἀθανάτων Δαναοῖσιν ἀμυνέμεν ἐνθάδ᾽ ἐάσω",
"Ο74":"πρίν γε τὸ Πηλεΐδαο τελευτηθῆναι ἐέλδωρ,",
"Ο75":"ὥς οἱ ὑπέστην πρῶτον, ἐμῷ δ᾽ ἐπένευσα κάρητι,",
"Ο76":"ἤματι τῷ ὅτ᾽ ἐμεῖο θεὰ Θέτις ἥψατο γούνων,",
"Ο77":"λισσομένη τιμῆσαι Ἀχιλλῆα πτολίπορθον.",
"Ο78":"ὣς ἔφατ᾽, οὐδ᾽ ἀπίθησε θεὰ λευκώλενος Ἥρη,",
"Ο79":"βῆ δ᾽ ἐξ Ἰδαίων ὀρέων ἐς μακρὸν Ὄλυμπον.",
"Ο80":"ὡς δ᾽ ὅτ᾽ ἂν ἀΐξῃ νόος ἀνέρος, ὅς τ᾽ ἐπὶ πολλὴν",
"Ο81":"γαῖαν ἐληλουθὼς φρεσὶ πευκαλίμῃσι νοήσῃ",
"Ο82":"ἔνθ᾽ εἴην ἢ ἔνθα, μενοινήῃσί τε πολλά,",
"Ο83":"ὣς κραιπνῶς μεμαυῖα διέπτατο πότνια Ἥρη:",
"Ο84":"ἵκετο δ᾽ αἰπὺν Ὄλυμπον, ὁμηγερέεσσι δ᾽ ἐπῆλθεν",
"Ο85":"ἀθανάτοισι θεοῖσι Διὸς δόμῳ: οἳ δὲ ἰδόντες",
"Ο86":"πάντες ἀνήϊξαν καὶ δεικανόωντο δέπασσιν.",
"Ο87":"ἣ δ᾽ ἄλλους μὲν ἔασε, Θέμιστι δὲ καλλιπαρῄῳ",
"Ο88":"δέκτο δέπας: πρώτη γὰρ ἐναντίη ἦλθε θέουσα,",
"Ο89":"καί μιν φωνήσασ᾽ ἔπεα πτερόεντα προσηύδα:",
"Ο90":"Ἥρη τίπτε βέβηκας; ἀτυζομένῃ δὲ ἔοικας:",
"Ο91":"ἦ μάλα δή σ᾽ ἐφόβησε Κρόνου πάϊς, ὅς τοι ἀκοίτης.",
"Ο92":"τὴν δ᾽ ἠμείβετ᾽ ἔπειτα θεὰ λευκώλενος Ἥρη:",
"Ο93":"μή με θεὰ Θέμι ταῦτα διείρεο: οἶσθα καὶ αὐτὴ",
"Ο94":"οἷος κείνου θυμὸς ὑπερφίαλος καὶ ἀπηνής.",
"Ο95":"ἀλλὰ σύ γ᾽ ἄρχε θεοῖσι δόμοις ἔνι δαιτὸς ἐΐσης:",
"Ο96":"ταῦτα δὲ καὶ μετὰ πᾶσιν ἀκούσεαι ἀθανάτοισιν",
"Ο97":"οἷα Ζεὺς κακὰ ἔργα πιφαύσκεται: οὐδέ τί φημι",
"Ο98":"πᾶσιν ὁμῶς θυμὸν κεχαρησέμεν, οὔτε βροτοῖσιν",
"Ο99":"οὔτε θεοῖς, εἴ πέρ τις ἔτι νῦν δαίνυται εὔφρων.",
"Ο100":"ἣ μὲν ἄρ᾽ ὣς εἰποῦσα καθέζετο πότνια Ἥρη,",
"Ο101":"ὄχθησαν δ᾽ ἀνὰ δῶμα Διὸς θεοί: ἣ δ᾽ ἐγέλασσε",
"Ο102":"χείλεσιν, οὐδὲ μέτωπον ἐπ᾽ ὀφρύσι κυανέῃσιν",
"Ο103":"ἰάνθη: πᾶσιν δὲ νεμεσσηθεῖσα μετηύδα:",
"Ο104":"νήπιοι οἳ Ζηνὶ μενεαίνομεν ἀφρονέοντες:",
"Ο105":"ἦ ἔτι μιν μέμαμεν καταπαυσέμεν ἆσσον ἰόντες",
"Ο106":"ἢ ἔπει ἠὲ βίῃ: ὃ δ᾽ ἀφήμενος οὐκ ἀλεγίζει",
"Ο107":"οὐδ᾽ ὄθεται: φησὶν γὰρ ἐν ἀθανάτοισι θεοῖσι",
"Ο108":"κάρτεΐ τε σθένεΐ τε διακριδὸν εἶναι ἄριστος.",
"Ο109":"τὼ ἔχεθ᾽ ὅττί κεν ὔμμι κακὸν πέμπῃσιν ἑκάστῳ.",
"Ο110":"ἤδη γὰρ νῦν ἔλπομ᾽ Ἄρηΐ γε πῆμα τετύχθαι:",
"Ο111":"υἱὸς γάρ οἱ ὄλωλε μάχῃ ἔνι φίλτατος ἀνδρῶν",
"Ο112":"Ἀσκάλαφος, τόν φησιν ὃν ἔμμεναι ὄβριμος Ἄρης.",
"Ο113":"ὣς ἔφατ᾽, αὐτὰρ Ἄρης θαλερὼ πεπλήγετο μηρὼ",
"Ο114":"χερσὶ καταπρηνέσσ᾽, ὀλοφυρόμενος δ᾽ ἔπος ηὔδα:",
"Ο115":"μὴ νῦν μοι νεμεσήσετ᾽ Ὀλύμπια δώματ᾽ ἔχοντες",
"Ο116":"τίσασθαι φόνον υἷος ἰόντ᾽ ἐπὶ νῆας Ἀχαιῶν,",
"Ο117":"εἴ πέρ μοι καὶ μοῖρα Διὸς πληγέντι κεραυνῷ",
"Ο118":"κεῖσθαι ὁμοῦ νεκύεσσι μεθ᾽ αἵματι καὶ κονίῃσιν.",
"Ο119":"ὣς φάτο, καί ῥ᾽ ἵππους κέλετο Δεῖμόν τε Φόβον τε",
"Ο120":"ζευγνύμεν, αὐτὸς δ᾽ ἔντε᾽ ἐδύσετο παμφανόωντα.",
"Ο121":"ἔνθά κ᾽ ἔτι μείζων τε καὶ ἀργαλεώτερος ἄλλος",
"Ο122":"πὰρ Διὸς ἀθανάτοισι χόλος καὶ μῆνις ἐτύχθη,",
"Ο123":"εἰ μὴ Ἀθήνη πᾶσι περιδείσασα θεοῖσιν",
"Ο124":"ὦρτο διὲκ προθύρου, λίπε δὲ θρόνον ἔνθα θάασσε,",
"Ο125":"τοῦ δ᾽ ἀπὸ μὲν κεφαλῆς κόρυθ᾽ εἵλετο καὶ σάκος ὤμων,",
"Ο126":"ἔγχος δ᾽ ἔστησε στιβαρῆς ἀπὸ χειρὸς ἑλοῦσα",
"Ο127":"χάλκεον: ἣ δ᾽ ἐπέεσσι καθάπτετο θοῦρον Ἄρηα:",
"Ο128":"μαινόμενε φρένας ἠλὲ διέφθορας: ἦ νύ τοι αὔτως",
"Ο129":"οὔατ᾽ ἀκουέμεν ἐστί, νόος δ᾽ ἀπόλωλε καὶ αἰδώς.",
"Ο130":"οὐκ ἀΐεις ἅ τέ φησι θεὰ λευκώλενος Ἥρη",
"Ο131":"ἣ δὴ νῦν πὰρ Ζηνὸς Ὀλυμπίου εἰλήλουθεν;",
"Ο132":"ἦ ἐθέλεις αὐτὸς μὲν ἀναπλήσας κακὰ πολλὰ",
"Ο133":"ἂψ ἴμεν Οὔλυμπον δὲ καὶ ἀχνύμενός περ ἀνάγκῃ,",
"Ο134":"αὐτὰρ τοῖς ἄλλοισι κακὸν μέγα πᾶσι φυτεῦσαι;",
"Ο135":"αὐτίκα γὰρ Τρῶας μὲν ὑπερθύμους καὶ Ἀχαιοὺς",
"Ο136":"λείψει, ὃ δ᾽ ἡμέας εἶσι κυδοιμήσων ἐς Ὄλυμπον,",
"Ο137":"μάρψει δ᾽ ἑξείης ὅς τ᾽ αἴτιος ὅς τε καὶ οὐκί.",
"Ο138":"τώ σ᾽ αὖ νῦν κέλομαι μεθέμεν χόλον υἷος ἑῆος:",
"Ο139":"ἤδη γάρ τις τοῦ γε βίην καὶ χεῖρας ἀμείνων",
"Ο140":"ἢ πέφατ᾽, ἢ καὶ ἔπειτα πεφήσεται: ἀργαλέον δὲ",
"Ο141":"πάντων ἀνθρώπων ῥῦσθαι γενεήν τε τόκον τε.",
"Ο142":"ὣς εἰποῦσ᾽ ἵδρυσε θρόνῳ ἔνι θοῦρον Ἄρηα.",
"Ο143":"Ἥρη δ᾽ Ἀπόλλωνα καλέσσατο δώματος ἐκτὸς",
"Ο144":"Ἶρίν θ᾽, ἥ τε θεοῖσι μετάγγελος ἀθανάτοισι,",
"Ο145":"καί σφεας φωνήσασ᾽ ἔπεα πτερόεντα προσηύδα:",
"Ο146":"Ζεὺς σφὼ εἰς Ἴδην κέλετ᾽ ἐλθέμεν ὅττι τάχιστα:",
"Ο147":"αὐτὰρ ἐπὴν ἔλθητε, Διός τ᾽ εἰς ὦπα ἴδησθε,",
"Ο148":"ἕρδειν ὅττί κε κεῖνος ἐποτρύνῃ καὶ ἀνώγῃ.",
"Ο149":"ἣ μὲν ἄρ᾽ ὣς εἰποῦσα πάλιν κίε πότνια Ἥρη,",
"Ο150":"ἕζετο δ᾽ εἰνὶ θρόνῳ: τὼ δ᾽ ἀΐξαντε πετέσθην.",
"Ο151":"Ἴδην δ᾽ ἵκανον πολυπίδακα μητέρα θηρῶν,",
"Ο152":"εὗρον δ᾽ εὐρύοπα Κρονίδην ἀνὰ Γαργάρῳ ἄκρῳ",
"Ο153":"ἥμενον: ἀμφὶ δέ μιν θυόεν νέφος ἐστεφάνωτο.",
"Ο154":"τὼ δὲ πάροιθ᾽ ἐλθόντε Διὸς νεφεληγερέταο",
"Ο155":"στήτην: οὐδέ σφωϊν ἰδὼν ἐχολώσατο θυμῷ,",
"Ο156":"ὅττί οἱ ὦκ᾽ ἐπέεσσι φίλης ἀλόχοιο πιθέσθην.",
"Ο157":"Ἶριν δὲ προτέρην ἔπεα πτερόεντα προσηύδα:",
"Ο158":"βάσκ᾽ ἴθι Ἶρι ταχεῖα, Ποσειδάωνι ἄνακτι",
"Ο159":"πάντα τάδ᾽ ἀγγεῖλαι, μὴ δὲ ψευδάγγελος εἶναι.",
"Ο160":"παυσάμενόν μιν ἄνωχθι μάχης ἠδὲ πτολέμοιο",
"Ο161":"ἔρχεσθαι μετὰ φῦλα θεῶν ἢ εἰς ἅλα δῖαν.",
"Ο162":"εἰ δέ μοι οὐκ ἐπέεσσ᾽ ἐπιπείσεται, ἀλλ᾽ ἀλογήσει,",
"Ο163":"φραζέσθω δὴ ἔπειτα κατὰ φρένα καὶ κατὰ θυμὸν",
"Ο164":"μή μ᾽ οὐδὲ κρατερός περ ἐὼν ἐπιόντα ταλάσσῃ",
"Ο165":"μεῖναι, ἐπεί εὑ φημὶ βίῃ πολὺ φέρτερος εἶναι",
"Ο166":"καὶ γενεῇ πρότερος: τοῦ δ᾽ οὐκ ὄθεται φίλον ἦτορ",
"Ο167":"ἶσον ἐμοὶ φάσθαι, τόν τε στυγέουσι καὶ ἄλλοι.",
"Ο168":"ὣς ἔφατ᾽, οὐδ᾽ ἀπίθησε ποδήνεμος ὠκέα Ἶρις,",
"Ο169":"βῆ δὲ κατ᾽ Ἰδαίων ὀρέων εἰς Ἴλιον ἱρήν.",
"Ο170":"ὡς δ᾽ ὅτ᾽ ἂν ἐκ νεφέων πτῆται νιφὰς ἠὲ χάλαζα",
"Ο171":"ψυχρὴ ὑπὸ ῥιπῆς αἰθρηγενέος Βορέαο,",
"Ο172":"ὣς κραιπνῶς μεμαυῖα διέπτατο ὠκέα Ἶρις,",
"Ο173":"ἀγχοῦ δ᾽ ἱσταμένη προσέφη κλυτὸν ἐννοσίγαιον:",
"Ο174":"ἀγγελίην τινά τοι γαιήοχε κυανοχαῖτα",
"Ο175":"ἦλθον δεῦρο φέρουσα παραὶ Διὸς αἰγιόχοιο.",
"Ο176":"παυσάμενόν σ᾽ ἐκέλευσε μάχης ἠδὲ πτολέμοιο",
"Ο177":"ἔρχεσθαι μετὰ φῦλα θεῶν ἢ εἰς ἅλα δῖαν.",
"Ο178":"εἰ δέ οἱ οὐκ ἐπέεσσ᾽ ἐπιπείσεαι, ἀλλ᾽ ἀλογήσεις,",
"Ο179":"ἠπείλει καὶ κεῖνος ἐναντίβιον πολεμίξων",
"Ο180":"ἐνθάδ᾽ ἐλεύσεσθαι: σὲ δ᾽ ὑπεξαλέασθαι ἄνωγε",
"Ο181":"χεῖρας, ἐπεὶ σέο φησὶ βίῃ πολὺ φέρτερος εἶναι",
"Ο182":"καὶ γενεῇ πρότερος: σὸν δ᾽ οὐκ ὄθεται φίλον ἦτορ",
"Ο183":"ἶσόν οἱ φάσθαι, τόν τε στυγέουσι καὶ ἄλλοι.",
"Ο184":"τὴν δὲ μέγ᾽ ὀχθήσας προσέφη κλυτὸς ἐννοσίγαιος:",
"Ο185":"ὢ πόποι ἦ ῥ᾽ ἀγαθός περ ἐὼν ὑπέροπλον ἔειπεν",
"Ο186":"εἴ μ᾽ ὁμότιμον ἐόντα βίῃ ἀέκοντα καθέξει.",
"Ο187":"τρεῖς γάρ τ᾽ ἐκ Κρόνου εἰμὲν ἀδελφεοὶ οὓς τέκετο Ῥέα",
"Ο188":"Ζεὺς καὶ ἐγώ, τρίτατος δ᾽ Ἀΐδης ἐνέροισιν ἀνάσσων.",
"Ο189":"τριχθὰ δὲ πάντα δέδασται, ἕκαστος δ᾽ ἔμμορε τιμῆς:",
"Ο190":"ἤτοι ἐγὼν ἔλαχον πολιὴν ἅλα ναιέμεν αἰεὶ",
"Ο191":"παλλομένων, Ἀΐδης δ᾽ ἔλαχε ζόφον ἠερόεντα,",
"Ο192":"Ζεὺς δ᾽ ἔλαχ᾽ οὐρανὸν εὐρὺν ἐν αἰθέρι καὶ νεφέλῃσι:",
"Ο193":"γαῖα δ᾽ ἔτι ξυνὴ πάντων καὶ μακρὸς Ὄλυμπος.",
"Ο194":"τώ ῥα καὶ οὔ τι Διὸς βέομαι φρεσίν, ἀλλὰ ἕκηλος",
"Ο195":"καὶ κρατερός περ ἐὼν μενέτω τριτάτῃ ἐνὶ μοίρῃ.",
"Ο196":"χερσὶ δὲ μή τί με πάγχυ κακὸν ὣς δειδισσέσθω:",
"Ο197":"θυγατέρεσσιν γάρ τε καὶ υἱάσι βέλτερον εἴη",
"Ο198":"ἐκπάγλοις ἐπέεσσιν ἐνισσέμεν οὓς τέκεν αὐτός,",
"Ο199":"οἵ ἑθεν ὀτρύνοντος ἀκούσονται καὶ ἀνάγκῃ.",
"Ο200":"τὸν δ᾽ ἠμείβετ᾽ ἔπειτα ποδήνεμος ὠκέα Ἶρις:",
"Ο201":"οὕτω γὰρ δή τοι γαιήοχε κυανοχαῖτα",
"Ο202":"τόνδε φέρω Διὶ μῦθον ἀπηνέα τε κρατερόν τε,",
"Ο203":"ἦ τι μεταστρέψεις; στρεπταὶ μέν τε φρένες ἐσθλῶν.",
"Ο204":"οἶσθ᾽ ὡς πρεσβυτέροισιν Ἐρινύες αἰὲν ἕπονται.",
"Ο205":"τὴν δ᾽ αὖτε προσέειπε Ποσειδάων ἐνοσίχθων:",
"Ο206":"Ἶρι θεὰ μάλα τοῦτο ἔπος κατὰ μοῖραν ἔειπες:",
"Ο207":"ἐσθλὸν καὶ τὸ τέτυκται ὅτ᾽ ἄγγελος αἴσιμα εἰδῇ.",
"Ο208":"ἀλλὰ τόδ᾽ αἰνὸν ἄχος κραδίην καὶ θυμὸν ἱκάνει",
"Ο209":"ὁππότ᾽ ἂν ἰσόμορον καὶ ὁμῇ πεπρωμένον αἴσῃ",
"Ο210":"νεικείειν ἐθέλῃσι χολωτοῖσιν ἐπέεσσιν.",
"Ο211":"ἀλλ᾽ ἤτοι νῦν μέν κε νεμεσσηθεὶς ὑποείξω:",
"Ο212":"ἄλλο δέ τοι ἐρέω, καὶ ἀπειλήσω τό γε θυμῷ:",
"Ο213":"αἴ κεν ἄνευ ἐμέθεν καὶ Ἀθηναίης ἀγελείης",
"Ο214":"Ἥρης Ἑρμείω τε καὶ Ἡφαίστοιο ἄνακτος",
"Ο215":"Ἰλίου αἰπεινῆς πεφιδήσεται, οὐδ᾽ ἐθελήσει",
"Ο216":"ἐκπέρσαι, δοῦναι δὲ μέγα κράτος Ἀργείοισιν,",
"Ο217":"ἴστω τοῦθ᾽ ὅτι νῶϊν ἀνήκεστος χόλος ἔσται.",
"Ο218":"ὣς εἰπὼν λίπε λαὸν Ἀχαιϊκὸν ἐννοσίγαιος,",
"Ο219":"δῦνε δὲ πόντον ἰών, πόθεσαν δ᾽ ἥρωες Ἀχαιοί.",
"Ο220":"καὶ τότ᾽ Ἀπόλλωνα προσέφη νεφεληγερέτα Ζεύς:",
"Ο221":"ἔρχεο νῦν φίλε Φοῖβε μεθ᾽ Ἕκτορα χαλκοκορυστήν:",
"Ο222":"ἤδη μὲν γάρ τοι γαιήοχος ἐννοσίγαιος",
"Ο223":"οἴχεται εἰς ἅλα δῖαν ἀλευάμενος χόλον αἰπὺν",
"Ο224":"ἡμέτερον: μάλα γάρ κε μάχης ἐπύθοντο καὶ ἄλλοι,",
"Ο225":"οἵ περ ἐνέρτεροί εἰσι θεοὶ Κρόνον ἀμφὶς ἐόντες.",
"Ο226":"ἀλλὰ τόδ᾽ ἠμὲν ἐμοὶ πολὺ κέρδιον ἠδέ οἱ αὐτῷ",
"Ο227":"ἔπλετο, ὅττι πάροιθε νεμεσσηθεὶς ὑπόειξε",
"Ο228":"χεῖρας ἐμάς, ἐπεὶ οὔ κεν ἀνιδρωτί γ᾽ ἐτελέσθη.",
"Ο229":"ἀλλὰ σύ γ᾽ ἐν χείρεσσι λάβ᾽ αἰγίδα θυσσανόεσσαν,",
"Ο230":"τῇ μάλ᾽ ἐπισσείων φοβέειν ἥρωας Ἀχαιούς:",
"Ο231":"σοὶ δ᾽ αὐτῷ μελέτω ἑκατηβόλε φαίδιμος Ἕκτωρ:",
"Ο232":"τόφρα γὰρ οὖν οἱ ἔγειρε μένος μέγα, ὄφρ᾽ ἂν Ἀχαιοὶ",
"Ο233":"φεύγοντες νῆάς τε καὶ Ἑλλήσποντον ἵκωνται.",
"Ο234":"κεῖθεν δ᾽ αὐτὸς ἐγὼ φράσομαι ἔργον τε ἔπος τε,",
"Ο235":"ὥς κε καὶ αὖτις Ἀχαιοὶ ἀναπνεύσωσι πόνοιο.",
"Ο236":"ὣς ἔφατ᾽, οὐδ᾽ ἄρα πατρὸς ἀνηκούστησεν Ἀπόλλων,",
"Ο237":"βῆ δὲ κατ᾽ Ἰδαίων ὀρέων ἴρηκι ἐοικὼς",
"Ο238":"ὠκέϊ φασσοφόνῳ, ὅς τ᾽ ὤκιστος πετεηνῶν.",
"Ο239":"εὗρ᾽ υἱὸν Πριάμοιο δαΐφρονος Ἕκτορα δῖον",
"Ο240":"ἥμενον, οὐδ᾽ ἔτι κεῖτο, νέον δ᾽ ἐσαγείρετο θυμόν,",
"Ο241":"ἀμφὶ ἓ γιγνώσκων ἑτάρους: ἀτὰρ ἆσθμα καὶ ἱδρὼς",
"Ο242":"παύετ᾽, ἐπεί μιν ἔγειρε Διὸς νόος αἰγιόχοιο.",
"Ο243":"ἀγχοῦ δ᾽ ἱστάμενος προσέφη ἑκάεργος Ἀπόλλων:",
"Ο244":"Ἕκτορ υἱὲ Πριάμοιο, τί ἢ δὲ σὺ νόσφιν ἀπ᾽ ἄλλων",
"Ο245":"ἧσ᾽ ὀλιγηπελέων; ἦ πού τί σε κῆδος ἱκάνει;",
"Ο246":"τὸν δ᾽ ὀλιγοδρανέων προσέφη κορυθαίολος Ἕκτωρ:",
"Ο247":"τίς δὲ σύ ἐσσι φέριστε θεῶν ὅς μ᾽ εἴρεαι ἄντην;",
"Ο248":"οὐκ ἀΐεις ὅ με νηυσὶν ἔπι πρυμνῇσιν Ἀχαιῶν",
"Ο249":"οὓς ἑτάρους ὀλέκοντα βοὴν ἀγαθὸς βάλεν Αἴας",
"Ο250":"χερμαδίῳ πρὸς στῆθος, ἔπαυσε δὲ θούριδος ἀλκῆς;",
"Ο251":"καὶ δὴ ἔγωγ᾽ ἐφάμην νέκυας καὶ δῶμ᾽ Ἀΐδαο",
"Ο252":"ἤματι τῷδ᾽ ἵξεσθαι, ἐπεὶ φίλον ἄϊον ἦτορ.",
"Ο253":"τὸν δ᾽ αὖτε προσέειπεν ἄναξ ἑκάεργος Ἀπόλλων:",
"Ο254":"θάρσει νῦν: τοῖόν τοι ἀοσσητῆρα Κρονίων",
"Ο255":"ἐξ Ἴδης προέηκε παρεστάμεναι καὶ ἀμύνειν",
"Ο256":"Φοῖβον Ἀπόλλωνα χρυσάορον, ὅς σε πάρος περ",
"Ο257":"ῥύομ᾽, ὁμῶς αὐτόν τε καὶ αἰπεινὸν πτολίεθρον.",
"Ο258":"ἀλλ᾽ ἄγε νῦν ἱππεῦσιν ἐπότρυνον πολέεσσι",
"Ο259":"νηυσὶν ἔπι γλαφυρῇσιν ἐλαυνέμεν ὠκέας ἵππους:",
"Ο260":"αὐτὰρ ἐγὼ προπάροιθε κιὼν ἵπποισι κέλευθον",
"Ο261":"πᾶσαν λειανέω, τρέψω δ᾽ ἥρωας Ἀχαιούς.",
"Ο262":"ὣς εἰπὼν ἔμπνευσε μένος μέγα ποιμένι λαῶν.",
"Ο263":"ὡς δ᾽ ὅτε τις στατὸς ἵππος ἀκοστήσας ἐπὶ φάτνῃ",
"Ο264":"δεσμὸν ἀπορρήξας θείῃ πεδίοιο κροαίνων",
"Ο265":"εἰωθὼς λούεσθαι ἐϋρρεῖος ποταμοῖο",
"Ο266":"κυδιόων: ὑψοῦ δὲ κάρη ἔχει, ἀμφὶ δὲ χαῖται",
"Ο267":"ὤμοις ἀΐσσονται: ὃ δ᾽ ἀγλαΐηφι πεποιθὼς",
"Ο268":"ῥίμφά ἑ γοῦνα φέρει μετά τ᾽ ἤθεα καὶ νομὸν ἵππων:",
"Ο269":"ὣς Ἕκτωρ λαιψηρὰ πόδας καὶ γούνατ᾽ ἐνώμα",
"Ο270":"ὀτρύνων ἱππῆας, ἐπεὶ θεοῦ ἔκλυεν αὐδήν.",
"Ο271":"οἳ δ᾽ ὥς τ᾽ ἢ ἔλαφον κεραὸν ἢ ἄγριον αἶγα",
"Ο272":"ἐσσεύαντο κύνες τε καὶ ἀνέρες ἀγροιῶται:",
"Ο273":"τὸν μέν τ᾽ ἠλίβατος πέτρη καὶ δάσκιος ὕλη",
"Ο274":"εἰρύσατ᾽, οὐδ᾽ ἄρα τέ σφι κιχήμεναι αἴσιμον ἦεν:",
"Ο275":"τῶν δέ θ᾽ ὑπὸ ἰαχῆς ἐφάνη λὶς ἠϋγένειος",
"Ο276":"εἰς ὁδόν, αἶψα δὲ πάντας ἀπέτραπε καὶ μεμαῶτας:",
"Ο277":"ὣς Δαναοὶ εἷος μὲν ὁμιλαδὸν αἰὲν ἕποντο",
"Ο278":"νύσσοντες ξίφεσίν τε καὶ ἔγχεσιν ἀμφιγύοισιν:",
"Ο279":"αὐτὰρ ἐπεὶ ἴδον Ἕκτορ᾽ ἐποιχόμενον στίχας ἀνδρῶν",
"Ο280":"τάρβησαν, πᾶσιν δὲ παραὶ ποσὶ κάππεσε θυμός.",
"Ο281":"τοῖσι δ᾽ ἔπειτ᾽ ἀγόρευε Θόας Ἀνδραίμονος υἱός,",
"Ο282":"Αἰτωλῶν ὄχ᾽ ἄριστος ἐπιστάμενος μὲν ἄκοντι",
"Ο283":"ἐσθλὸς δ᾽ ἐν σταδίῃ: ἀγορῇ δέ ἑ παῦροι Ἀχαιῶν",
"Ο284":"νίκων, ὁππότε κοῦροι ἐρίσσειαν περὶ μύθων:",
"Ο285":"ὅ σφιν ἐϋφρονέων ἀγορήσατο καὶ μετέειπεν:",
"Ο286":"ὢ πόποι ἦ μέγα θαῦμα τόδ᾽ ὀφθαλμοῖσιν ὁρῶμαι,",
"Ο287":"οἷον δ᾽ αὖτ᾽ ἐξαῦτις ἀνέστη κῆρας ἀλύξας",
"Ο288":"Ἕκτωρ: ἦ θήν μιν μάλα ἔλπετο θυμὸς ἑκάστου",
"Ο289":"χερσὶν ὑπ᾽ Αἴαντος θανέειν Τελαμωνιάδαο.",
"Ο290":"ἀλλά τις αὖτε θεῶν ἐρρύσατο καὶ ἐσάωσεν",
"Ο291":"Ἕκτορ᾽, ὃ δὴ πολλῶν Δαναῶν ὑπὸ γούνατ᾽ ἔλυσεν,",
"Ο292":"ὡς καὶ νῦν ἔσσεσθαι ὀΐομαι: οὐ γὰρ ἄτερ γε",
"Ο293":"Ζηνὸς ἐριγδούπου πρόμος ἵσταται ὧδε μενοινῶν.",
"Ο294":"ἀλλ᾽ ἄγεθ᾽ ὡς ἂν ἐγὼν εἴπω πειθώμεθα πάντες.",
"Ο295":"πληθὺν μὲν ποτὶ νῆας ἀνώξομεν ἀπονέεσθαι:",
"Ο296":"αὐτοὶ δ᾽, ὅσσοι ἄριστοι ἐνὶ στρατῷ εὐχόμεθ᾽ εἶναι,",
"Ο297":"στήομεν, εἴ κεν πρῶτον ἐρύξομεν ἀντιάσαντες",
"Ο298":"δούρατ᾽ ἀνασχόμενοι: τὸν δ᾽ οἴω καὶ μεμαῶτα",
"Ο299":"θυμῷ δείσεσθαι Δαναῶν καταδῦναι ὅμιλον.",
"Ο300":"ὣς ἔφαθ᾽, οἳ δ᾽ ἄρα τοῦ μάλα μὲν κλύον ἠδὲ πίθοντο:",
"Ο301":"οἳ μὲν ἄρ᾽ ἀμφ᾽ Αἴαντα καὶ Ἰδομενῆα ἄνακτα",
"Ο302":"Τεῦκρον Μηριόνην τε Μέγην τ᾽ ἀτάλαντον Ἄρηϊ",
"Ο303":"ὑσμίνην ἤρτυνον ἀριστῆας καλέσαντες",
"Ο304":"Ἕκτορι καὶ Τρώεσσιν ἐναντίον: αὐτὰρ ὀπίσσω",
"Ο305":"ἣ πληθὺς ἐπὶ νῆας Ἀχαιῶν ἀπονέοντο.",
"Ο306":"Τρῶες δὲ προὔτυψαν ἀολλέες, ἦρχε δ᾽ ἄρ᾽ Ἕκτωρ",
"Ο307":"μακρὰ βιβάς: πρόσθεν δὲ κί᾽ αὐτοῦ Φοῖβος Ἀπόλλων",
"Ο308":"εἱμένος ὤμοιιν νεφέλην, ἔχε δ᾽ αἰγίδα θοῦριν",
"Ο309":"δεινὴν ἀμφιδάσειαν ἀριπρεπέ᾽, ἣν ἄρα χαλκεὺς",
"Ο310":"Ἥφαιστος Διὶ δῶκε φορήμεναι ἐς φόβον ἀνδρῶν:",
"Ο311":"τὴν ἄρ᾽ ὅ γ᾽ ἐν χείρεσσιν ἔχων ἡγήσατο λαῶν.",
"Ο312":"Ἀργεῖοι δ᾽ ὑπέμειναν ἀολλέες, ὦρτο δ᾽ ἀϋτὴ",
"Ο313":"ὀξεῖ᾽ ἀμφοτέρωθεν, ἀπὸ νευρῆφι δ᾽ ὀϊστοὶ",
"Ο314":"θρῷσκον: πολλὰ δὲ δοῦρα θρασειάων ἀπὸ χειρῶν",
"Ο315":"ἄλλα μὲν ἐν χροῒ πήγνυτ᾽ ἀρηϊθόων αἰζηῶν,",
"Ο316":"πολλὰ δὲ καὶ μεσσηγὺ πάρος χρόα λευκὸν ἐπαυρεῖν",
"Ο317":"ἐν γαίῃ ἵσταντο λιλαιόμενα χροὸς ἆσαι.",
"Ο318":"ὄφρα μὲν αἰγίδα χερσὶν ἔχ᾽ ἀτρέμα Φοῖβος Ἀπόλλων,",
"Ο319":"τόφρα μάλ᾽ ἀμφοτέρων βέλε᾽ ἥπτετο, πῖπτε δὲ λαός.",
"Ο320":"αὐτὰρ ἐπεὶ κατ᾽ ἐνῶπα ἰδὼν Δαναῶν ταχυπώλων",
"Ο321":"σεῖσ᾽, ἐπὶ δ᾽ αὐτὸς ἄϋσε μάλα μέγα, τοῖσι δὲ θυμὸν",
"Ο322":"ἐν στήθεσσιν ἔθελξε, λάθοντο δὲ θούριδος ἀλκῆς.",
"Ο323":"οἳ δ᾽ ὥς τ᾽ ἠὲ βοῶν ἀγέλην ἢ πῶϋ μέγ᾽ οἰῶν",
"Ο324":"θῆρε δύω κλονέωσι μελαίνης νυκτὸς ἀμολγῷ",
"Ο325":"ἐλθόντ᾽ ἐξαπίνης σημάντορος οὐ παρεόντος,",
"Ο326":"ὣς ἐφόβηθεν Ἀχαιοὶ ἀνάλκιδες: ἐν γὰρ Ἀπόλλων",
"Ο327":"ἧκε φόβον, Τρωσὶν δὲ καὶ Ἕκτορι κῦδος ὄπαζεν.",
"Ο328":"ἔνθα δ᾽ ἀνὴρ ἕλεν ἄνδρα κεδασθείσης ὑσμίνης.",
"Ο329":"Ἕκτωρ μὲν Στιχίον τε καὶ Ἀρκεσίλαον ἔπεφνε,",
"Ο330":"τὸν μὲν Βοιωτῶν ἡγήτορα χαλκοχιτώνων,",
"Ο331":"τὸν δὲ Μενεσθῆος μεγαθύμου πιστὸν ἑταῖρον:",
"Ο332":"Αἰνείας δὲ Μέδοντα καὶ Ἴασον ἐξενάριξεν.",
"Ο333":"ἤτοι ὃ μὲν νόθος υἱὸς Ὀϊλῆος θείοιο",
"Ο334":"ἔσκε Μέδων Αἴαντος ἀδελφεός: αὐτὰρ ἔναιεν",
"Ο335":"ἐν Φυλάκῃ γαίης ἄπο πατρίδος ἄνδρα κατακτὰς",
"Ο336":"γνωτὸν μητρυιῆς Ἐριώπιδος, ἣν ἔχ᾽ Ὀϊλεύς:",
"Ο337":"Ἴασος αὖτ᾽ ἀρχὸς μὲν Ἀθηναίων ἐτέτυκτο,",
"Ο338":"υἱὸς δὲ Σφήλοιο καλέσκετο Βουκολίδαο.",
"Ο339":"Μηκιστῆ δ᾽ ἕλε Πουλυδάμας, Ἐχίον δὲ Πολίτης",
"Ο340":"πρώτῃ ἐν ὑσμίνῃ, Κλονίον δ᾽ ἕλε δῖος Ἀγήνωρ.",
"Ο341":"Δηΐοχον δὲ Πάρις βάλε νείατον ὦμον ὄπισθε",
"Ο342":"φεύγοντ᾽ ἐν προμάχοισι, διὰ πρὸ δὲ χαλκὸν ἔλασσεν.",
"Ο343":"ὄφρ᾽ οἳ τοὺς ἐνάριζον ἀπ᾽ ἔντεα, τόφρα δ᾽ Ἀχαιοὶ",
"Ο344":"τάφρῳ καὶ σκολόπεσσιν ἐνιπλήξαντες ὀρυκτῇ",
"Ο345":"ἔνθα καὶ ἔνθα φέβοντο, δύοντο δὲ τεῖχος ἀνάγκῃ.",
"Ο346":"Ἕκτωρ δὲ Τρώεσσιν ἐκέκλετο μακρὸν ἀΰσας",
"Ο347":"νηυσὶν ἐπισσεύεσθαι, ἐᾶν δ᾽ ἔναρα βροτόεντα:",
"Ο348":"ὃν δ᾽ ἂν ἐγὼν ἀπάνευθε νεῶν ἑτέρωθι νοήσω,",
"Ο349":"αὐτοῦ οἱ θάνατον μητίσομαι, οὐδέ νυ τόν γε",
"Ο350":"γνωτοί τε γνωταί τε πυρὸς λελάχωσι θανόντα,",
"Ο351":"ἀλλὰ κύνες ἐρύουσι πρὸ ἄστεος ἡμετέροιο.",
"Ο352":"ὣς εἰπὼν μάστιγι κατωμαδὸν ἤλασεν ἵππους",
"Ο353":"κεκλόμενος Τρώεσσι κατὰ στίχας: οἳ δὲ σὺν αὐτῷ",
"Ο354":"πάντες ὁμοκλήσαντες ἔχον ἐρυσάρματας ἵππους",
"Ο355":"ἠχῇ θεσπεσίῃ: προπάροιθε δὲ Φοῖβος Ἀπόλλων",
"Ο356":"ῥεῖ᾽ ὄχθας καπέτοιο βαθείης ποσσὶν ἐρείπων",
"Ο357":"ἐς μέσσον κατέβαλλε, γεφύρωσεν δὲ κέλευθον",
"Ο358":"μακρὴν ἠδ᾽ εὐρεῖαν, ὅσον τ᾽ ἐπὶ δουρὸς ἐρωὴ",
"Ο359":"γίγνεται, ὁππότ᾽ ἀνὴρ σθένεος πειρώμενος ᾗσι.",
"Ο360":"τῇ ῥ᾽ οἵ γε προχέοντο φαλαγγηδόν, πρὸ δ᾽ Ἀπόλλων",
"Ο361":"αἰγίδ᾽ ἔχων ἐρίτιμον: ἔρειπε δὲ τεῖχος Ἀχαιῶν",
"Ο362":"ῥεῖα μάλ᾽, ὡς ὅτε τις ψάμαθον πάϊς ἄγχι θαλάσσης,",
"Ο363":"ὅς τ᾽ ἐπεὶ οὖν ποιήσῃ ἀθύρματα νηπιέῃσιν",
"Ο364":"ἂψ αὖτις συνέχευε ποσὶν καὶ χερσὶν ἀθύρων.",
"Ο365":"ὥς ῥα σὺ ἤϊε Φοῖβε πολὺν κάματον καὶ ὀϊζὺν",
"Ο366":"σύγχεας Ἀργείων, αὐτοῖσι δὲ φύζαν ἐνῶρσας.",
"Ο367":"ὣς οἳ μὲν παρὰ νηυσὶν ἐρητύοντο μένοντες,",
"Ο368":"ἀλλήλοισί τε κεκλόμενοι καὶ πᾶσι θεοῖσι",
"Ο369":"χεῖρας ἀνίσχοντες μεγάλ᾽ εὐχετόωντο ἕκαστος:",
"Ο370":"Νέστωρ αὖτε μάλιστα Γερήνιος οὖρος Ἀχαιῶν",
"Ο371":"εὔχετο χεῖρ᾽ ὀρέγων εἰς οὐρανὸν ἀστερόεντα:",
"Ο372":"Ζεῦ πάτερ εἴ ποτέ τίς τοι ἐν Ἄργεΐ περ πολυπύρῳ",
"Ο373":"ἢ βοὸς ἢ οἰὸς κατὰ πίονα μηρία καίων",
"Ο374":"εὔχετο νοστῆσαι, σὺ δ᾽ ὑπέσχεο καὶ κατένευσας,",
"Ο375":"τῶν μνῆσαι καὶ ἄμυνον Ὀλύμπιε νηλεὲς ἦμαρ,",
"Ο376":"μηδ᾽ οὕτω Τρώεσσιν ἔα δάμνασθαι Ἀχαιούς.",
"Ο377":"ὣς ἔφατ᾽ εὐχόμενος, μέγα δ᾽ ἔκτυπε μητίετα Ζεύς,",
"Ο378":"ἀράων ἀΐων Νηληϊάδαο γέροντος.",
"Ο379":"Τρῶες δ᾽ ὡς ἐπύθοντο Διὸς κτύπον αἰγιόχοιο,",
"Ο380":"μᾶλλον ἐπ᾽ Ἀργείοισι θόρον, μνήσαντο δὲ χάρμης.",
"Ο381":"οἳ δ᾽ ὥς τε μέγα κῦμα θαλάσσης εὐρυπόροιο",
"Ο382":"νηὸς ὑπὲρ τοίχων καταβήσεται, ὁππότ᾽ ἐπείγῃ",
"Ο383":"ἲς ἀνέμου: ἣ γάρ τε μάλιστά γε κύματ᾽ ὀφέλλει:",
"Ο384":"ὣς Τρῶες μεγάλῃ ἰαχῇ κατὰ τεῖχος ἔβαινον,",
"Ο385":"ἵππους δ᾽ εἰσελάσαντες ἐπὶ πρύμνῃσι μάχοντο",
"Ο386":"ἔγχεσιν ἀμφιγύοις αὐτοσχεδόν, οἳ μὲν ἀφ᾽ ἵππων,",
"Ο387":"οἳ δ᾽ ἀπὸ νηῶν ὕψι μελαινάων ἐπιβάντες",
"Ο388":"μακροῖσι ξυστοῖσι, τά ῥά σφ᾽ ἐπὶ νηυσὶν ἔκειτο",
"Ο389":"ναύμαχα κολλήεντα, κατὰ στόμα εἱμένα χαλκῷ.",
"Ο390":"Πάτροκλος δ᾽ εἷος μὲν Ἀχαιοί τε Τρῶές τε",
"Ο391":"τείχεος ἀμφεμάχοντο θοάων ἔκτοθι νηῶν,",
"Ο392":"τόφρ᾽ ὅ γ᾽ ἐνὶ κλισίῃ ἀγαπήνορος Εὐρυπύλοιο",
"Ο393":"ἧστό τε καὶ τὸν ἔτερπε λόγοις, ἐπὶ δ᾽ ἕλκεϊ λυγρῷ",
"Ο394":"φάρμακ᾽ ἀκέσματ᾽ ἔπασσε μελαινάων ὀδυνάων.",
"Ο395":"αὐτὰρ ἐπεὶ δὴ τεῖχος ἐπεσσυμένους ἐνόησε",
"Ο396":"Τρῶας, ἀτὰρ Δαναῶν γένετο ἰαχή τε φόβος τε,",
"Ο397":"ᾤμωξέν τ᾽ ἄρ᾽ ἔπειτα καὶ ὣ πεπλήγετο μηρὼ",
"Ο398":"χερσὶ καταπρηνέσσ᾽, ὀλοφυρόμενος δ᾽ ἔπος ηὔδα:",
"Ο399":"Εὐρύπυλ᾽ οὐκ ἔτι τοι δύναμαι χατέοντί περ᾽ ἔμπης",
"Ο400":"ἐνθάδε παρμενέμεν: δὴ γὰρ μέγα νεῖκος ὄρωρεν:",
"Ο401":"ἀλλὰ σὲ μὲν θεράπων ποτιτερπέτω, αὐτὰρ ἔγωγε",
"Ο402":"σπεύσομαι εἰς Ἀχιλῆα, ἵν᾽ ὀτρύνω πολεμίζειν.",
"Ο403":"τίς δ᾽ οἶδ᾽ εἴ κέν οἱ σὺν δαίμονι θυμὸν ὀρίνω",
"Ο404":"παρειπών; ἀγαθὴ δὲ παραίφασίς ἐστιν ἑταίρου.",
"Ο405":"τὸν μὲν ἄρ᾽ ὣς εἰπόντα πόδες φέρον: αὐτὰρ Ἀχαιοὶ",
"Ο406":"Τρῶας ἐπερχομένους μένον ἔμπεδον, οὐδ᾽ ἐδύναντο",
"Ο407":"παυροτέρους περ ἐόντας ἀπώσασθαι παρὰ νηῶν:",
"Ο408":"οὐδέ ποτε Τρῶες Δαναῶν ἐδύναντο φάλαγγας",
"Ο409":"ῥηξάμενοι κλισίῃσι μιγήμεναι ἠδὲ νέεσσιν.",
"Ο410":"ἀλλ᾽ ὥς τε στάθμη δόρυ νήϊον ἐξιθύνει",
"Ο411":"τέκτονος ἐν παλάμῃσι δαήμονος, ὅς ῥά τε πάσης",
"Ο412":"εὖ εἰδῇ σοφίης ὑποθημοσύνῃσιν Ἀθήνης,",
"Ο413":"ὣς μὲν τῶν ἐπὶ ἶσα μάχη τέτατο πτόλεμός τε:",
"Ο414":"ἄλλοι δ᾽ ἀμφ᾽ ἄλλῃσι μάχην ἐμάχοντο νέεσσιν,",
"Ο415":"Ἕκτωρ δ᾽ ἄντ᾽ Αἴαντος ἐείσατο κυδαλίμοιο.",
"Ο416":"τὼ δὲ μιῆς περὶ νηὸς ἔχον πόνον, οὐδὲ δύναντο",
"Ο417":"οὔθ᾽ ὃ τὸν ἐξελάσαι καὶ ἐνιπρῆσαι πυρὶ νῆα",
"Ο418":"οὔθ᾽ ὃ τὸν ἂψ ὤσασθαι, ἐπεί ῥ᾽ ἐπέλασσέ γε δαίμων.",
"Ο419":"ἔνθ᾽ υἷα Κλυτίοιο Καλήτορα φαίδιμος Αἴας",
"Ο420":"πῦρ ἐς νῆα φέροντα κατὰ στῆθος βάλε δουρί.",
"Ο421":"δούπησεν δὲ πεσών, δαλὸς δέ οἱ ἔκπεσε χειρός.",
"Ο422":"Ἕκτωρ δ᾽ ὡς ἐνόησεν ἀνεψιὸν ὀφθαλμοῖσιν",
"Ο423":"ἐν κονίῃσι πεσόντα νεὸς προπάροιθε μελαίνης,",
"Ο424":"Τρωσί τε καὶ Λυκίοισιν ἐκέκλετο μακρὸν ἀΰσας:",
"Ο425":"Τρῶες καὶ Λύκιοι καὶ Δάρδανοι ἀγχιμαχηταὶ",
"Ο426":"μὴ δή πω χάζεσθε μάχης ἐν στείνεϊ τῷδε,",
"Ο427":"ἀλλ᾽ υἷα Κλυτίοιο σαώσατε, μή μιν Ἀχαιοὶ",
"Ο428":"τεύχεα συλήσωσι νεῶν ἐν ἀγῶνι πεσόντα.",
"Ο429":"ὣς εἰπὼν Αἴαντος ἀκόντισε δουρὶ φαεινῷ.",
"Ο430":"τοῦ μὲν ἅμαρθ᾽, ὃ δ᾽ ἔπειτα Λυκόφρονα Μάστορος υἱὸν",
"Ο431":"Αἴαντος θεράποντα Κυθήριον, ὅς ῥα παρ᾽ αὐτῷ",
"Ο432":"ναῖ᾽, ἐπεὶ ἄνδρα κατέκτα Κυθήροισι ζαθέοισι,",
"Ο433":"τόν ῥ᾽ ἔβαλεν κεφαλὴν ὑπὲρ οὔατος ὀξέϊ χαλκῷ",
"Ο434":"ἑσταότ᾽ ἄγχ᾽ Αἴαντος: ὃ δ᾽ ὕπτιος ἐν κονίῃσι",
"Ο435":"νηὸς ἄπο πρυμνῆς χαμάδις πέσε, λύντο δὲ γυῖα.",
"Ο436":"Αἴας δ᾽ ἐρρίγησε, κασίγνητον δὲ προσηύδα:",
"Ο437":"Τεῦκρε πέπον δὴ νῶϊν ἀπέκτατο πιστὸς ἑταῖρος",
"Ο438":"Μαστορίδης, ὃν νῶϊ Κυθηρόθεν ἔνδον ἐόντα",
"Ο439":"ἶσα φίλοισι τοκεῦσιν ἐτίομεν ἐν μεγάροισι:",
"Ο440":"τὸν δ᾽ Ἕκτωρ μεγάθυμος ἀπέκτανε. ποῦ νύ τοι ἰοὶ",
"Ο441":"ὠκύμοροι καὶ τόξον ὅ τοι πόρε Φοῖβος Ἀπόλλων;",
"Ο442":"ὣς φάθ᾽, ὃ δὲ ξυνέηκε, θέων δέ οἱ ἄγχι παρέστη,",
"Ο443":"τόξον ἔχων ἐν χειρὶ παλίντονον ἠδὲ φαρέτρην",
"Ο444":"ἰοδόκον: μάλα δ᾽ ὦκα βέλεα Τρώεσσιν ἐφίει.",
"Ο445":"καί ῥ᾽ ἔβαλε Κλεῖτον Πεισήνορος ἀγλαὸν υἱὸν",
"Ο446":"Πουλυδάμαντος ἑταῖρον ἀγαυοῦ Πανθοΐδαο",
"Ο447":"ἡνία χερσὶν ἔχοντα: ὃ μὲν πεπόνητο καθ᾽ ἵππους:",
"Ο448":"τῇ γὰρ ἔχ᾽ ᾗ ῥα πολὺ πλεῖσται κλονέοντο φάλαγγες",
"Ο449":"Ἕκτορι καὶ Τρώεσσι χαριζόμενος: τάχα δ᾽ αὐτῷ",
"Ο450":"ἦλθε κακόν, τό οἱ οὔ τις ἐρύκακεν ἱεμένων περ.",
"Ο451":"αὐχένι γάρ οἱ ὄπισθε πολύστονος ἔμπεσεν ἰός:",
"Ο452":"ἤριπε δ᾽ ἐξ ὀχέων, ὑπερώησαν δέ οἱ ἵπποι",
"Ο453":"κείν᾽ ὄχεα κροτέοντες. ἄναξ δ᾽ ἐνόησε τάχιστα",
"Ο454":"Πουλυδάμας, καὶ πρῶτος ἐναντίος ἤλυθεν ἵππων.",
"Ο455":"τοὺς μὲν ὅ γ᾽ Ἀστυνόῳ Προτιάονος υἱέϊ δῶκε,",
"Ο456":"πολλὰ δ᾽ ἐπότρυνε σχεδὸν ἴσχειν εἰσορόωντα",
"Ο457":"ἵππους: αὐτὸς δ᾽ αὖτις ἰὼν προμάχοισιν ἐμίχθη.",
"Ο458":"Τεῦκρος δ᾽ ἄλλον ὀϊστὸν ἐφ᾽ Ἕκτορι χαλκοκορυστῇ",
"Ο459":"αἴνυτο, καί κεν ἔπαυσε μάχης ἐπὶ νηυσὶν Ἀχαιῶν,",
"Ο460":"εἴ μιν ἀριστεύοντα βαλὼν ἐξείλετο θυμόν.",
"Ο461":"ἀλλ᾽ οὐ λῆθε Διὸς πυκινὸν νόον, ὅς ῥ᾽ ἐφύλασσεν",
"Ο462":"Ἕκτορ᾽, ἀτὰρ Τεῦκρον Τελαμώνιον εὖχος ἀπηύρα,",
"Ο463":"ὅς οἱ ἐϋστρεφέα νευρὴν ἐν ἀμύμονι τόξῳ",
"Ο464":"ῥῆξ᾽ ἐπὶ τῷ ἐρύοντι: παρεπλάγχθη δέ οἱ ἄλλῃ",
"Ο465":"ἰὸς χαλκοβαρής, τόξον δέ οἱ ἔκπεσε χειρός.",
"Ο466":"Τεῦκρος δ᾽ ἐρρίγησε, κασίγνητον δὲ προσηύδα:",
"Ο467":"ὢ πόποι ἦ δὴ πάγχυ μάχης ἐπὶ μήδεα κείρει",
"Ο468":"δαίμων ἡμετέρης, ὅ τέ μοι βιὸν ἔκβαλε χειρός,",
"Ο469":"νευρὴν δ᾽ ἐξέρρηξε νεόστροφον, ἣν ἐνέδησα",
"Ο470":"πρώϊον, ὄφρ᾽ ἀνέχοιτο θαμὰ θρῴσκοντας ὀϊστούς.",
"Ο471":"τὸν δ᾽ ἠμείβετ᾽ ἔπειτα μέγας Τελαμώνιος Αἴας:",
"Ο472":"ὦ πέπον ἀλλὰ βιὸν μὲν ἔα καὶ ταρφέας ἰοὺς",
"Ο473":"κεῖσθαι, ἐπεὶ συνέχευε θεὸς Δαναοῖσι μεγήρας:",
"Ο474":"αὐτὰρ χερσὶν ἑλὼν δολιχὸν δόρυ καὶ σάκος ὤμῳ",
"Ο475":"μάρναό τε Τρώεσσι καὶ ἄλλους ὄρνυθι λαούς.",
"Ο476":"μὴ μὰν ἀσπουδί γε δαμασσάμενοί περ ἕλοιεν",
"Ο477":"νῆας ἐϋσσέλμους, ἀλλὰ μνησώμεθα χάρμης.",
"Ο478":"ὣς φάθ᾽, ὃ δὲ τόξον μὲν ἐνὶ κλισίῃσιν ἔθηκεν,",
"Ο479":"αὐτὰρ ὅ γ᾽ ἀμφ᾽ ὤμοισι σάκος θέτο τετραθέλυμνον,",
"Ο480":"κρατὶ δ᾽ ἐπ᾽ ἰφθίμῳ κυνέην εὔτυκτον ἔθηκεν",
"Ο481":"ἵππουριν, δεινὸν δὲ λόφος καθύπερθεν ἔνευεν:",
"Ο482":"εἵλετο δ᾽ ἄλκιμον ἔγχος ἀκαχμένον ὀξέϊ χαλκῷ,",
"Ο483":"βῆ δ᾽ ἰέναι, μάλα δ᾽ ὦκα θέων Αἴαντι παρέστη.",
"Ο484":"Ἕκτωρ δ᾽ ὡς εἶδεν Τεύκρου βλαφθέντα βέλεμνα,",
"Ο485":"Τρωσί τε καὶ Λυκίοισιν ἐκέκλετο μακρὸν ἀΰσας:",
"Ο486":"Τρῶες καὶ Λύκιοι καὶ Δάρδανοι ἀγχιμαχηταὶ",
"Ο487":"ἀνέρες ἔστε φίλοι, μνήσασθε δὲ θούριδος ἀλκῆς",
"Ο488":"νῆας ἀνὰ γλαφυράς: δὴ γὰρ ἴδον ὀφθαλμοῖσιν",
"Ο489":"ἀνδρὸς ἀριστῆος Διόθεν βλαφθέντα βέλεμνα.",
"Ο490":"ῥεῖα δ᾽ ἀρίγνωτος Διὸς ἀνδράσι γίγνεται ἀλκή,",
"Ο491":"ἠμὲν ὁτέοισιν κῦδος ὑπέρτερον ἐγγυαλίξῃ,",
"Ο492":"ἠδ᾽ ὅτινας μινύθῃ τε καὶ οὐκ ἐθέλῃσιν ἀμύνειν,",
"Ο493":"ὡς νῦν Ἀργείων μινύθει μένος, ἄμμι δ᾽ ἀρήγει.",
"Ο494":"ἀλλὰ μάχεσθ᾽ ἐπὶ νηυσὶν ἀολλέες: ὃς δέ κεν ὑμέων",
"Ο495":"βλήμενος ἠὲ τυπεὶς θάνατον καὶ πότμον ἐπίσπῃ",
"Ο496":"τεθνάτω: οὔ οἱ ἀεικὲς ἀμυνομένῳ περὶ πάτρης",
"Ο497":"τεθνάμεν: ἀλλ᾽ ἄλοχός τε σόη καὶ παῖδες ὀπίσσω,",
"Ο498":"καὶ οἶκος καὶ κλῆρος ἀκήρατος, εἴ κεν Ἀχαιοὶ",
"Ο499":"οἴχωνται σὺν νηυσὶ φίλην ἐς πατρίδα γαῖαν.",
"Ο500":"ὣς εἰπὼν ὄτρυνε μένος καὶ θυμὸν ἑκάστου.",
"Ο501":"Αἴας δ᾽ αὖθ᾽ ἑτέρωθεν ἐκέκλετο οἷς ἑτάροισιν:",
"Ο502":"αἰδὼς Ἀργεῖοι: νῦν ἄρκιον ἢ ἀπολέσθαι",
"Ο503":"ἠὲ σαωθῆναι καὶ ἀπώσασθαι κακὰ νηῶν.",
"Ο504":"ἦ ἔλπεσθ᾽ ἢν νῆας ἕλῃ κορυθαίολος Ἕκτωρ",
"Ο505":"ἐμβαδὸν ἵξεσθαι ἣν πατρίδα γαῖαν ἕκαστος;",
"Ο506":"ἦ οὐκ ὀτρύνοντος ἀκούετε λαὸν ἅπαντα",
"Ο507":"Ἕκτορος, ὃς δὴ νῆας ἐνιπρῆσαι μενεαίνει;",
"Ο508":"οὐ μὰν ἔς γε χορὸν κέλετ᾽ ἐλθέμεν, ἀλλὰ μάχεσθαι.",
"Ο509":"ἡμῖν δ᾽ οὔ τις τοῦδε νόος καὶ μῆτις ἀμείνων",
"Ο510":"ἢ αὐτοσχεδίῃ μῖξαι χεῖράς τε μένος τε.",
"Ο511":"βέλτερον ἢ ἀπολέσθαι ἕνα χρόνον ἠὲ βιῶναι",
"Ο512":"ἢ δηθὰ στρεύγεσθαι ἐν αἰνῇ δηϊοτῆτι",
"Ο513":"ὧδ᾽ αὔτως παρὰ νηυσὶν ὑπ᾽ ἀνδράσι χειροτέροισιν.",
"Ο514":"ὣς εἰπὼν ὄτρυνε μένος καὶ θυμὸν ἑκάστου.",
"Ο515":"ἔνθ᾽ Ἕκτωρ μὲν ἕλε Σχεδίον Περιμήδεος υἱὸν",
"Ο516":"ἀρχὸν Φωκήων, Αἴας δ᾽ ἕλε Λαοδάμαντα",
"Ο517":"ἡγεμόνα πρυλέων Ἀντήνορος ἀγλαὸν υἱόν:",
"Ο518":"Πουλυδάμας δ᾽ Ὦτον Κυλλήνιον ἐξενάριξε",
"Ο519":"Φυλεΐδεω ἕταρον, μεγαθύμων ἀρχὸν Ἐπειῶν.",
"Ο520":"τῷ δὲ Μέγης ἐπόρουσεν ἰδών: ὃ δ᾽ ὕπαιθα λιάσθη",
"Ο521":"Πουλυδάμας: καὶ τοῦ μὲν ἀπήμβροτεν: οὐ γὰρ Ἀπόλλων",
"Ο522":"εἴα Πάνθου υἱὸν ἐνὶ προμάχοισι δαμῆναι:",
"Ο523":"αὐτὰρ ὅ γε Κροίσμου στῆθος μέσον οὔτασε δουρί.",
"Ο524":"δούπησεν δὲ πεσών: ὃ δ᾽ ἀπ᾽ ὤμων τεύχε᾽ ἐσύλα.",
"Ο525":"τόφρα δὲ τῷ ἐπόρουσε Δόλοψ αἰχμῆς ἐῢ εἰδὼς",
"Ο526":"Λαμπετίδης, ὃν Λάμπος ἐγείνατο φέρτατον υἱὸν",
"Ο527":"Λαομεδοντιάδης εὖ εἰδότα θούριδος ἀλκῆς,",
"Ο528":"ὃς τότε Φυλεΐδαο μέσον σάκος οὔτασε δουρὶ",
"Ο529":"ἐγγύθεν ὁρμηθείς: πυκινὸς δέ οἱ ἤρκεσε θώρηξ,",
"Ο530":"τόν ῥ᾽ ἐφόρει γυάλοισιν ἀρηρότα: τόν ποτε Φυλεὺς",
"Ο531":"ἤγαγεν ἐξ Ἐφύρης, ποταμοῦ ἄπο Σελλήεντος.",
"Ο532":"ξεῖνος γάρ οἱ ἔδωκεν ἄναξ ἀνδρῶν Εὐφήτης",
"Ο533":"ἐς πόλεμον φορέειν δηΐων ἀνδρῶν ἀλεωρήν:",
"Ο534":"ὅς οἱ καὶ τότε παιδὸς ἀπὸ χροὸς ἤρκεσ᾽ ὄλεθρον.",
"Ο535":"τοῦ δὲ Μέγης κόρυθος χαλκήρεος ἱπποδασείης",
"Ο536":"κύμβαχον ἀκρότατον νύξ᾽ ἔγχεϊ ὀξυόεντι,",
"Ο537":"ῥῆξε δ᾽ ἀφ᾽ ἵππειον λόφον αὐτοῦ: πᾶς δὲ χαμᾶζε",
"Ο538":"κάππεσεν ἐν κονίῃσι νέον φοίνικι φαεινός.",
"Ο539":"εἷος ὃ τῷ πολέμιζε μένων, ἔτι δ᾽ ἔλπετο νίκην,",
"Ο540":"τόφρα δέ οἱ Μενέλαος ἀρήϊος ἦλθεν ἀμύντωρ,",
"Ο541":"στῆ δ᾽ εὐρὰξ σὺν δουρὶ λαθών, βάλε δ᾽ ὦμον ὄπισθεν:",
"Ο542":"αἰχμὴ δὲ στέρνοιο διέσσυτο μαιμώωσα",
"Ο543":"πρόσσω ἱεμένη: ὃ δ᾽ ἄρα πρηνὴς ἐλιάσθη.",
"Ο544":"τὼ μὲν ἐεισάσθην χαλκήρεα τεύχε᾽ ἀπ᾽ ὤμων",
"Ο545":"συλήσειν: Ἕκτωρ δὲ κασιγνήτοισι κέλευσε",
"Ο546":"πᾶσι μάλα, πρῶτον δ᾽ Ἱκεταονίδην ἐνένιπεν",
"Ο547":"ἴφθιμον Μελάνιππον. ὃ δ᾽ ὄφρα μὲν εἰλίποδας βοῦς",
"Ο548":"βόσκ᾽ ἐν Περκώτῃ δηΐων ἀπὸ νόσφιν ἐόντων:",
"Ο549":"αὐτὰρ ἐπεὶ Δαναῶν νέες ἤλυθον ἀμφιέλισσαι,",
"Ο550":"ἂψ εἰς Ἴλιον ἦλθε, μετέπρεπε δὲ Τρώεσσι,",
"Ο551":"ναῖε δὲ πὰρ Πριάμῳ, ὃ δέ μιν τίεν ἶσα τέκεσσι:",
"Ο552":"τόν ῥ᾽ Ἕκτωρ ἐνένιπεν ἔπος τ᾽ ἔφατ᾽ ἔκ τ᾽ ὀνόμαζεν:",
"Ο553":"οὕτω δὴ Μελάνιππε μεθήσομεν; οὐδέ νυ σοί περ",
"Ο554":"ἐντρέπεται φίλον ἦτορ ἀνεψιοῦ κταμένοιο;",
"Ο555":"οὐχ ὁράᾳς οἷον Δόλοπος περὶ τεύχε᾽ ἕπουσιν;",
"Ο556":"ἀλλ᾽ ἕπευ: οὐ γὰρ ἔτ᾽ ἔστιν ἀποσταδὸν Ἀργείοισι",
"Ο557":"μάρνασθαι, πρίν γ᾽ ἠὲ κατακτάμεν ἠὲ κατ᾽ ἄκρης",
"Ο558":"Ἴλιον αἰπεινὴν ἑλέειν κτάσθαι τε πολίτας.",
"Ο559":"ὣς εἰπὼν ὃ μὲν ἦρχ᾽, ὃ δ᾽ ἅμ᾽ ἕσπετο ἰσόθεος φώς:",
"Ο560":"Ἀργείους δ᾽ ὄτρυνε μέγας Τελαμώνιος Αἴας:",
"Ο561":"ὦ φίλοι ἀνέρες ἔστε, καὶ αἰδῶ θέσθ᾽ ἐνὶ θυμῷ,",
"Ο562":"ἀλλήλους τ᾽ αἰδεῖσθε κατὰ κρατερὰς ὑσμίνας.",
"Ο563":"αἰδομένων δ᾽ ἀνδρῶν πλέονες σόοι ἠὲ πέφανται:",
"Ο564":"φευγόντων δ᾽ οὔτ᾽ ἂρ κλέος ὄρνυται οὔτέ τις ἀλκή.",
"Ο565":"ὣς ἔφαθ᾽, οἳ δὲ καὶ αὐτοὶ ἀλέξασθαι μενέαινον,",
"Ο566":"ἐν θυμῷ δ᾽ ἐβάλοντο ἔπος, φράξαντο δὲ νῆας",
"Ο567":"ἕρκεϊ χαλκείῳ: ἐπὶ δὲ Ζεὺς Τρῶας ἔγειρεν.",
"Ο568":"Ἀντίλοχον δ᾽ ὄτρυνε βοὴν ἀγαθὸς Μενέλαος:",
"Ο569":"Ἀντίλοχ᾽ οὔ τις σεῖο νεώτερος ἄλλος Ἀχαιῶν,",
"Ο570":"οὔτε ποσὶν θάσσων οὔτ᾽ ἄλκιμος ὡς σὺ μάχεσθαι:",
"Ο571":"εἴ τινά που Τρώων ἐξάλμενος ἄνδρα βάλοισθα.",
"Ο572":"ὣς εἰπὼν ὃ μὲν αὖτις ἀπέσσυτο, τὸν δ᾽ ὀρόθυνεν:",
"Ο573":"ἐκ δ᾽ ἔθορε προμάχων, καὶ ἀκόντισε δουρὶ φαεινῷ",
"Ο574":"ἀμφὶ ἓ παπτήνας: ὑπὸ δὲ Τρῶες κεκάδοντο",
"Ο575":"ἀνδρὸς ἀκοντίσσαντος: ὃ δ᾽ οὐχ ἅλιον βέλος ἧκεν,",
"Ο576":"ἀλλ᾽ Ἱκετάονος υἱὸν ὑπέρθυμον Μελάνιππον",
"Ο577":"νισόμενον πόλεμον δὲ βάλε στῆθος παρὰ μαζόν.",
"Ο578":"δούπησεν δὲ πεσών, τὸν δὲ σκότος ὄσσε κάλυψεν.",
"Ο579":"Ἀντίλοχος δ᾽ ἐπόρουσε κύων ὥς, ὅς τ᾽ ἐπὶ νεβρῷ",
"Ο580":"βλημένῳ ἀΐξῃ, τόν τ᾽ ἐξ εὐνῆφι θορόντα",
"Ο581":"θηρητὴρ ἐτύχησε βαλών, ὑπέλυσε δὲ γυῖα:",
"Ο582":"ὣς ἐπὶ σοὶ Μελάνιππε θόρ᾽ Ἀντίλοχος μενεχάρμης",
"Ο583":"τεύχεα συλήσων: ἀλλ᾽ οὐ λάθεν Ἕκτορα δῖον,",
"Ο584":"ὅς ῥά οἱ ἀντίος ἦλθε θέων ἀνὰ δηϊοτῆτα.",
"Ο585":"Ἀντίλοχος δ᾽ οὐ μεῖνε θοός περ ἐὼν πολεμιστής,",
"Ο586":"ἀλλ᾽ ὅ γ᾽ ἄρ᾽ ἔτρεσε θηρὶ κακὸν ῥέξαντι ἐοικώς,",
"Ο587":"ὅς τε κύνα κτείνας ἢ βουκόλον ἀμφὶ βόεσσι",
"Ο588":"φεύγει πρίν περ ὅμιλον ἀολλισθήμεναι ἀνδρῶν:",
"Ο589":"ὣς τρέσε Νεστορίδης, ἐπὶ δὲ Τρῶές τε καὶ Ἕκτωρ",
"Ο590":"ἠχῇ θεσπεσίῃ βέλεα στονόεντα χέοντο:",
"Ο591":"στῆ δὲ μεταστρεφθείς, ἐπεὶ ἵκετο ἔθνος ἑταίρων.",
"Ο592":"Τρῶες δὲ λείουσιν ἐοικότες ὠμοφάγοισι",
"Ο593":"νηυσὶν ἐπεσσεύοντο, Διὸς δ᾽ ἐτέλειον ἐφετμάς,",
"Ο594":"ὅ σφισιν αἰὲν ἔγειρε μένος μέγα, θέλγε δὲ θυμὸν",
"Ο595":"Ἀργείων καὶ κῦδος ἀπαίνυτο, τοὺς δ᾽ ὀρόθυνεν.",
"Ο596":"Ἕκτορι γάρ οἱ θυμὸς ἐβούλετο κῦδος ὀρέξαι",
"Ο597":"Πριαμίδῃ, ἵνα νηυσὶ κορωνίσι θεσπιδαὲς πῦρ",
"Ο598":"ἐμβάλοι ἀκάματον, Θέτιδος δ᾽ ἐξαίσιον ἀρὴν",
"Ο599":"πᾶσαν ἐπικρήνειε: τὸ γὰρ μένε μητίετα Ζεὺς",
"Ο600":"νηὸς καιομένης σέλας ὀφθαλμοῖσιν ἰδέσθαι.",
"Ο601":"ἐκ γὰρ δὴ τοῦ μέλλε παλίωξιν παρὰ νηῶν",
"Ο602":"θησέμεναι Τρώων, Δαναοῖσι δὲ κῦδος ὀρέξειν.",
"Ο603":"τὰ φρονέων νήεσσιν ἔπι γλαφυρῇσιν ἔγειρεν",
"Ο604":"Ἕκτορα Πριαμίδην μάλα περ μεμαῶτα καὶ αὐτόν.",
"Ο605":"μαίνετο δ᾽ ὡς ὅτ᾽ Ἄρης ἐγχέσπαλος ἢ ὀλοὸν πῦρ",
"Ο606":"οὔρεσι μαίνηται βαθέης ἐν τάρφεσιν ὕλης:",
"Ο607":"ἀφλοισμὸς δὲ περὶ στόμα γίγνετο, τὼ δέ οἱ ὄσσε",
"Ο608":"λαμπέσθην βλοσυρῇσιν ὑπ᾽ ὀφρύσιν, ἀμφὶ δὲ πήληξ",
"Ο609":"σμερδαλέον κροτάφοισι τινάσσετο μαρναμένοιο",
"Ο610":"Ἕκτορος: αὐτὸς γάρ οἱ ἀπ᾽ αἰθέρος ἦεν ἀμύντωρ",
"Ο611":"Ζεύς, ὅς μιν πλεόνεσσι μετ᾽ ἀνδράσι μοῦνον ἐόντα",
"Ο612":"τίμα καὶ κύδαινε. μινυνθάδιος γὰρ ἔμελλεν",
"Ο613":"ἔσσεσθ᾽: ἤδη γάρ οἱ ἐπόρνυε μόρσιμον ἦμαρ",
"Ο614":"Παλλὰς Ἀθηναίη ὑπὸ Πηλεΐδαο βίηφιν.",
"Ο615":"καί ῥ᾽ ἔθελεν ῥῆξαι στίχας ἀνδρῶν πειρητίζων,",
"Ο616":"ᾗ δὴ πλεῖστον ὅμιλον ὅρα καὶ τεύχε᾽ ἄριστα:",
"Ο617":"ἀλλ᾽ οὐδ᾽ ὧς δύνατο ῥῆξαι μάλα περ μενεαίνων:",
"Ο618":"ἴσχον γὰρ πυργηδὸν ἀρηρότες, ἠΰτε πέτρη",
"Ο619":"ἠλίβατος μεγάλη πολιῆς ἁλὸς ἐγγὺς ἐοῦσα,",
"Ο620":"ἥ τε μένει λιγέων ἀνέμων λαιψηρὰ κέλευθα",
"Ο621":"κύματά τε τροφόεντα, τά τε προσερεύγεται αὐτήν:",
"Ο622":"ὣς Δαναοὶ Τρῶας μένον ἔμπεδον οὐδὲ φέβοντο.",
"Ο623":"αὐτὰρ ὃ λαμπόμενος πυρὶ πάντοθεν ἔνθορ᾽ ὁμίλῳ,",
"Ο624":"ἐν δ᾽ ἔπεσ᾽ ὡς ὅτε κῦμα θοῇ ἐν νηῒ πέσῃσι",
"Ο625":"λάβρον ὑπαὶ νεφέων ἀνεμοτρεφές: ἣ δέ τε πᾶσα",
"Ο626":"ἄχνῃ ὑπεκρύφθη, ἀνέμοιο δὲ δεινὸς ἀήτη",
"Ο627":"ἱστίῳ ἐμβρέμεται, τρομέουσι δέ τε φρένα ναῦται",
"Ο628":"δειδιότες: τυτθὸν γὰρ ὑπ᾽ ἐκ θανάτοιο φέρονται:",
"Ο629":"ὣς ἐδαΐζετο θυμὸς ἐνὶ στήθεσσιν Ἀχαιῶν.",
"Ο630":"αὐτὰρ ὅ γ᾽ ὥς τε λέων ὀλοόφρων βουσὶν ἐπελθών,",
"Ο631":"αἵ ῥά τ᾽ ἐν εἱαμενῇ ἕλεος μεγάλοιο νέμονται",
"Ο632":"μυρίαι, ἐν δέ τε τῇσι νομεὺς οὔ πω σάφα εἰδὼς",
"Ο633":"θηρὶ μαχέσσασθαι ἕλικος βοὸς ἀμφὶ φονῇσιν:",
"Ο634":"ἤτοι ὃ μὲν πρώτῃσι καὶ ὑστατίῃσι βόεσσιν",
"Ο635":"αἰὲν ὁμοστιχάει, ὃ δέ τ᾽ ἐν μέσσῃσιν ὀρούσας",
"Ο636":"βοῦν ἔδει, αἳ δέ τε πᾶσαι ὑπέτρεσαν: ὣς τότ᾽ Ἀχαιοὶ",
"Ο637":"θεσπεσίως ἐφόβηθεν ὑφ᾽ Ἕκτορι καὶ Διὶ πατρὶ",
"Ο638":"πάντες, ὃ δ᾽ οἶον ἔπεφνε Μυκηναῖον Περιφήτην,",
"Ο639":"Κοπρῆος φίλον υἱόν, ὃς Εὐρυσθῆος ἄνακτος",
"Ο640":"ἀγγελίης οἴχνεσκε βίῃ Ἡρακληείῃ.",
"Ο641":"τοῦ γένετ᾽ ἐκ πατρὸς πολὺ χείρονος υἱὸς ἀμείνων",
"Ο642":"παντοίας ἀρετάς, ἠμὲν πόδας ἠδὲ μάχεσθαι,",
"Ο643":"καὶ νόον ἐν πρώτοισι Μυκηναίων ἐτέτυκτο:",
"Ο644":"ὅς ῥα τόθ᾽ Ἕκτορι κῦδος ὑπέρτερον ἐγγυάλιξε.",
"Ο645":"στρεφθεὶς γὰρ μετόπισθεν ἐν ἀσπίδος ἄντυγι πάλτο,",
"Ο646":"τὴν αὐτὸς φορέεσκε ποδηνεκέ᾽ ἕρκος ἀκόντων:",
"Ο647":"τῇ ὅ γ᾽ ἐνὶ βλαφθεὶς πέσεν ὕπτιος, ἀμφὶ δὲ πήληξ",
"Ο648":"σμερδαλέον κονάβησε περὶ κροτάφοισι πεσόντος.",
"Ο649":"Ἕκτωρ δ᾽ ὀξὺ νόησε, θέων δέ οἱ ἄγχι παρέστη,",
"Ο650":"στήθεϊ δ᾽ ἐν δόρυ πῆξε, φίλων δέ μιν ἐγγὺς ἑταίρων",
"Ο651":"κτεῖν᾽: οἳ δ᾽ οὐκ ἐδύναντο καὶ ἀχνύμενοί περ ἑταίρου",
"Ο652":"χραισμεῖν: αὐτοὶ γὰρ μάλα δείδισαν Ἕκτορα δῖον.",
"Ο653":"εἰσωποὶ δ᾽ ἐγένοντο νεῶν, περὶ δ᾽ ἔσχεθον ἄκραι",
"Ο654":"νῆες ὅσαι πρῶται εἰρύατο: τοὶ δ᾽ ἐπέχυντο.",
"Ο655":"Ἀργεῖοι δὲ νεῶν μὲν ἐχώρησαν καὶ ἀνάγκῃ",
"Ο656":"τῶν πρωτέων, αὐτοῦ δὲ παρὰ κλισίῃσιν ἔμειναν",
"Ο657":"ἁθρόοι, οὐδὲ κέδασθεν ἀνὰ στρατόν: ἴσχε γὰρ αἰδὼς",
"Ο658":"καὶ δέος: ἀζηχὲς γὰρ ὁμόκλεον ἀλλήλοισι.",
"Ο659":"Νέστωρ αὖτε μάλιστα Γερήνιος οὖρος Ἀχαιῶν",
"Ο660":"λίσσεθ᾽ ὑπὲρ τοκέων γουνούμενος ἄνδρα ἕκαστον:",
"Ο661":"ὦ φίλοι ἀνέρες ἔστε καὶ αἰδῶ θέσθ᾽ ἐνὶ θυμῷ",
"Ο662":"ἄλλων ἀνθρώπων, ἐπὶ δὲ μνήσασθε ἕκαστος",
"Ο663":"παίδων ἠδ᾽ ἀλόχων καὶ κτήσιος ἠδὲ τοκήων,",
"Ο664":"ἠμὲν ὅτεῳ ζώουσι καὶ ᾧ κατατεθνήκασι:",
"Ο665":"τῶν ὕπερ ἐνθάδ᾽ ἐγὼ γουνάζομαι οὐ παρεόντων",
"Ο666":"ἑστάμεναι κρατερῶς, μὴ δὲ τρωπᾶσθε φόβον δέ.",
"Ο667":"ὣς εἰπὼν ὄτρυνε μένος καὶ θυμὸν ἑκάστου.",
"Ο668":"τοῖσι δ᾽ ἀπ᾽ ὀφθαλμῶν νέφος ἀχλύος ὦσεν Ἀθήνη",
"Ο669":"θεσπέσιον: μάλα δέ σφι φόως γένετ᾽ ἀμφοτέρωθεν",
"Ο670":"ἠμὲν πρὸς νηῶν καὶ ὁμοιΐου πολέμοιο.",
"Ο671":"Ἕκτορα δὲ φράσσαντο βοὴν ἀγαθὸν καὶ ἑταίρους,",
"Ο672":"ἠμὲν ὅσοι μετόπισθεν ἀφέστασαν οὐδὲ μάχοντο,",
"Ο673":"ἠδ᾽ ὅσσοι παρὰ νηυσὶ μάχην ἐμάχοντο θοῇσιν.",
"Ο674":"οὐδ᾽ ἄρ᾽ ἔτ᾽ Αἴαντι μεγαλήτορι ἥνδανε θυμῷ",
"Ο675":"ἑστάμεν ἔνθά περ ἄλλοι ἀφέστασαν υἷες Ἀχαιῶν:",
"Ο676":"ἀλλ᾽ ὅ γε νηῶν ἴκρι᾽ ἐπῴχετο μακρὰ βιβάσθων,",
"Ο677":"νώμα δὲ ξυστὸν μέγα ναύμαχον ἐν παλάμῃσι",
"Ο678":"κολλητὸν βλήτροισι δυωκαιεικοσίπηχυ.",
"Ο679":"ὡς δ᾽ ὅτ᾽ ἀνὴρ ἵπποισι κελητίζειν ἐῢ εἰδώς,",
"Ο680":"ὅς τ᾽ ἐπεὶ ἐκ πολέων πίσυρας συναείρεται ἵππους,",
"Ο681":"σεύας ἐκ πεδίοιο μέγα προτὶ ἄστυ δίηται",
"Ο682":"λαοφόρον καθ᾽ ὁδόν: πολέες τέ ἑ θηήσαντο",
"Ο683":"ἀνέρες ἠδὲ γυναῖκες: ὃ δ᾽ ἔμπεδον ἀσφαλὲς αἰεὶ",
"Ο684":"θρῴσκων ἄλλοτ᾽ ἐπ᾽ ἄλλον ἀμείβεται, οἳ δὲ πέτονται:",
"Ο685":"ὣς Αἴας ἐπὶ πολλὰ θοάων ἴκρια νηῶν",
"Ο686":"φοίτα μακρὰ βιβάς, φωνὴ δέ οἱ αἰθέρ᾽ ἵκανεν,",
"Ο687":"αἰεὶ δὲ σμερδνὸν βοόων Δαναοῖσι κέλευε",
"Ο688":"νηυσί τε καὶ κλισίῃσιν ἀμυνέμεν. οὐδὲ μὲν Ἕκτωρ",
"Ο689":"μίμνεν ἐνὶ Τρώων ὁμάδῳ πύκα θωρηκτάων:",
"Ο690":"ἀλλ᾽ ὥς τ᾽ ὀρνίθων πετεηνῶν αἰετὸς αἴθων",
"Ο691":"ἔθνος ἐφορμᾶται ποταμὸν πάρα βοσκομενάων",
"Ο692":"χηνῶν ἢ γεράνων ἢ κύκνων δουλιχοδείρων,",
"Ο693":"ὣς Ἕκτωρ ἴθυσε νεὸς κυανοπρῴροιο",
"Ο694":"ἀντίος ἀΐξας: τὸν δὲ Ζεὺς ὦσεν ὄπισθε",
"Ο695":"χειρὶ μάλα μεγάλῃ, ὄτρυνε δὲ λαὸν ἅμ᾽ αὐτῷ.",
"Ο696":"αὖτις δὲ δριμεῖα μάχη παρὰ νηυσὶν ἐτύχθη:",
"Ο697":"φαίης κ᾽ ἀκμῆτας καὶ ἀτειρέας ἀλλήλοισιν",
"Ο698":"ἄντεσθ᾽ ἐν πολέμῳ, ὡς ἐσσυμένως ἐμάχοντο.",
"Ο699":"τοῖσι δὲ μαρναμένοισιν ὅδ᾽ ἦν νόος: ἤτοι Ἀχαιοὶ",
"Ο700":"οὐκ ἔφασαν φεύξεσθαι ὑπ᾽ ἐκ κακοῦ, ἀλλ᾽ ὀλέεσθαι,",
"Ο701":"Τρωσὶν δ᾽ ἔλπετο θυμὸς ἐνὶ στήθεσσιν ἑκάστου",
"Ο702":"νῆας ἐνιπρήσειν κτενέειν θ᾽ ἥρωας Ἀχαιούς.",
"Ο703":"οἳ μὲν τὰ φρονέοντες ἐφέστασαν ἀλλήλοισιν:",
"Ο704":"Ἕκτωρ δὲ πρυμνῆς νεὸς ἥψατο ποντοπόροιο",
"Ο705":"καλῆς ὠκυάλου, ἣ Πρωτεσίλαον ἔνεικεν",
"Ο706":"ἐς Τροίην, οὐδ᾽ αὖτις ἀπήγαγε πατρίδα γαῖαν.",
"Ο707":"τοῦ περ δὴ περὶ νηὸς Ἀχαιοί τε Τρῶές τε",
"Ο708":"δῄουν ἀλλήλους αὐτοσχεδόν: οὐδ᾽ ἄρα τοί γε",
"Ο709":"τόξων ἀϊκὰς ἀμφὶς μένον οὐδ᾽ ἔτ᾽ ἀκόντων,",
"Ο710":"ἀλλ᾽ οἵ γ᾽ ἐγγύθεν ἱστάμενοι ἕνα θυμὸν ἔχοντες",
"Ο711":"ὀξέσι δὴ πελέκεσσι καὶ ἀξίνῃσι μάχοντο",
"Ο712":"καὶ ξίφεσιν μεγάλοισι καὶ ἔγχεσιν ἀμφιγύοισι.",
"Ο713":"πολλὰ δὲ φάσγανα καλὰ μελάνδετα κωπήεντα",
"Ο714":"ἄλλα μὲν ἐκ χειρῶν χαμάδις πέσον, ἄλλα δ᾽ ἀπ᾽ ὤμων",
"Ο715":"ἀνδρῶν μαρναμένων: ῥέε δ᾽ αἵματι γαῖα μέλαινα.",
"Ο716":"Ἕκτωρ δὲ πρύμνηθεν ἐπεὶ λάβεν οὐχὶ μεθίει",
"Ο717":"ἄφλαστον μετὰ χερσὶν ἔχων, Τρωσὶν δὲ κέλευεν:",
"Ο718":"οἴσετε πῦρ, ἅμα δ᾽ αὐτοὶ ἀολλέες ὄρνυτ᾽ ἀϋτήν:",
"Ο719":"νῦν ἡμῖν πάντων Ζεὺς ἄξιον ἦμαρ ἔδωκε",
"Ο720":"νῆας ἑλεῖν, αἳ δεῦρο θεῶν ἀέκητι μολοῦσαι",
"Ο721":"ἡμῖν πήματα πολλὰ θέσαν, κακότητι γερόντων,",
"Ο722":"οἵ μ᾽ ἐθέλοντα μάχεσθαι ἐπὶ πρυμνῇσι νέεσσιν",
"Ο723":"αὐτόν τ᾽ ἰσχανάασκον ἐρητύοντό τε λαόν:",
"Ο724":"ἀλλ᾽ εἰ δή ῥα τότε βλάπτε φρένας εὐρύοπα Ζεὺς",
"Ο725":"ἡμετέρας, νῦν αὐτὸς ἐποτρύνει καὶ ἀνώγει.",
"Ο726":"ὣς ἔφαθ᾽, οἳ δ᾽ ἄρα μᾶλλον ἐπ᾽ Ἀργείοισιν ὄρουσαν.",
"Ο727":"Αἴας δ᾽ οὐκέτ᾽ ἔμιμνε: βιάζετο γὰρ βελέεσσιν:",
"Ο728":"ἀλλ᾽ ἀνεχάζετο τυτθόν, ὀϊόμενος θανέεσθαι",
"Ο729":"θρῆνυν ἐφ᾽ ἑπταπόδην, λίπε δ᾽ ἴκρια νηὸς ἐΐσης.",
"Ο730":"ἔνθ᾽ ἄρ᾽ ὅ γ᾽ ἑστήκει δεδοκημένος, ἔγχεϊ δ᾽ αἰεὶ",
"Ο731":"Τρῶας ἄμυνε νεῶν, ὅς τις φέροι ἀκάματον πῦρ:",
"Ο732":"αἰεὶ δὲ σμερδνὸν βοόων Δαναοῖσι κέλευε:",
"Ο733":"ὦ φίλοι ἥρωες Δαναοὶ θεράποντες Ἄρηος",
"Ο734":"ἀνέρες ἔστε φίλοι, μνήσασθε δὲ θούριδος ἀλκῆς.",
"Ο735":"ἠέ τινάς φαμεν εἶναι ἀοσσητῆρας ὀπίσσω,",
"Ο736":"ἦέ τι τεῖχος ἄρειον, ὅ κ᾽ ἀνδράσι λοιγὸν ἀμύναι;",
"Ο737":"οὐ μέν τι σχεδόν ἐστι πόλις πύργοις ἀραρυῖα,",
"Ο738":"ᾗ κ᾽ ἀπαμυναίμεσθ᾽ ἑτεραλκέα δῆμον ἔχοντες:",
"Ο739":"ἀλλ᾽ ἐν γὰρ Τρώων πεδίῳ πύκα θωρηκτάων",
"Ο740":"πόντῳ κεκλιμένοι ἑκὰς ἥμεθα πατρίδος αἴης:",
"Ο741":"τὼ ἐν χερσὶ φόως, οὐ μειλιχίῃ πολέμοιο.",
"Ο742":"ἦ, καὶ μαιμώων ἔφεπ᾽ ἔγχεϊ ὀξυόεντι.",
"Ο743":"ὅς τις δὲ Τρώων κοίλῃς ἐπὶ νηυσὶ φέροιτο",
"Ο744":"σὺν πυρὶ κηλείῳ, χάριν Ἕκτορος ὀτρύναντος,",
"Ο745":"τὸν δ᾽ Αἴας οὔτασκε δεδεγμένος ἔγχεϊ μακρῷ:",
"Ο746":"δώδεκα δὲ προπάροιθε νεῶν αὐτοσχεδὸν οὖτα.",
<h4 class="C2">Book 16</h4>"Π1":"ὣς οἳ μὲν περὶ νηὸς ἐϋσσέλμοιο μάχοντο:",
"Π2":"Πάτροκλος δ᾽ Ἀχιλῆϊ παρίστατο ποιμένι λαῶν",
"Π3":"δάκρυα θερμὰ χέων ὥς τε κρήνη μελάνυδρος,",
"Π4":"ἥ τε κατ᾽ αἰγίλιπος πέτρης δνοφερὸν χέει ὕδωρ.",
"Π5":"τὸν δὲ ἰδὼν ᾤκτιρε ποδάρκης δῖος Ἀχιλλεύς,",
"Π6":"καί μιν φωνήσας ἔπεα πτερόεντα προσηύδα:",
"Π7":"τίπτε δεδάκρυσαι Πατρόκλεες, ἠΰτε κούρη",
"Π8":"νηπίη, ἥ θ᾽ ἅμα μητρὶ θέουσ᾽ ἀνελέσθαι ἀνώγει",
"Π9":"εἱανοῦ ἁπτομένη, καί τ᾽ ἐσσυμένην κατερύκει,",
"Π10":"δακρυόεσσα δέ μιν ποτιδέρκεται, ὄφρ᾽ ἀνέληται:",
"Π11":"τῇ ἴκελος Πάτροκλε τέρεν κατὰ δάκρυον εἴβεις.",
"Π12":"ἠέ τι Μυρμιδόνεσσι πιφαύσκεαι, ἢ ἐμοὶ αὐτῷ,",
"Π13":"ἦέ τιν᾽ ἀγγελίην Φθίης ἐξέκλυες οἶος;",
"Π14":"ζώειν μὰν ἔτι φασὶ Μενοίτιον Ἄκτορος υἱόν,",
"Π15":"ζώει δ᾽ Αἰακίδης Πηλεὺς μετὰ Μυρμιδόνεσσι;",
"Π16":"τῶν κε μάλ᾽ ἀμφοτέρων ἀκαχοίμεθα τεθνηώτων.",
"Π17":"ἦε σύ γ᾽ Ἀργείων ὀλοφύρεαι, ὡς ὀλέκονται",
"Π18":"νηυσὶν ἔπι γλαφυρῇσιν ὑπερβασίης ἕνεκα σφῆς;",
"Π19":"ἐξαύδα, μὴ κεῦθε νόῳ, ἵνα εἴδομεν ἄμφω.",
"Π20":"τὸν δὲ βαρὺ στενάχων προσέφης Πατρόκλεες ἱππεῦ:",
"Π21":"ὦ Ἀχιλεῦ Πηλῆος υἱὲ μέγα φέρτατ᾽ Ἀχαιῶν",
"Π22":"μὴ νεμέσα: τοῖον γὰρ ἄχος βεβίηκεν Ἀχαιούς.",
"Π23":"οἳ μὲν γὰρ δὴ πάντες, ὅσοι πάρος ἦσαν ἄριστοι,",
"Π24":"ἐν νηυσὶν κέαται βεβλημένοι οὐτάμενοί τε.",
"Π25":"βέβληται μὲν ὃ Τυδεΐδης κρατερὸς Διομήδης,",
"Π26":"οὔτασται δ᾽ Ὀδυσεὺς δουρικλυτὸς ἠδ᾽ Ἀγαμέμνων,",
"Π27":"βέβληται δὲ καὶ Εὐρύπυλος κατὰ μηρὸν ὀϊστῷ.",
"Π28":"τοὺς μέν τ᾽ ἰητροὶ πολυφάρμακοι ἀμφιπένονται",
"Π29":"ἕλκε᾽ ἀκειόμενοι: σὺ δ᾽ ἀμήχανος ἔπλευ Ἀχιλλεῦ.",
"Π30":"μὴ ἐμέ γ᾽ οὖν οὗτός γε λάβοι χόλος, ὃν σὺ φυλάσσεις",
"Π31":"αἰναρέτη: τί σευ ἄλλος ὀνήσεται ὀψίγονός περ",
"Π32":"αἴ κε μὴ Ἀργείοισιν ἀεικέα λοιγὸν ἀμύνῃς;",
"Π33":"νηλεές, οὐκ ἄρα σοί γε πατὴρ ἦν ἱππότα Πηλεύς,",
"Π34":"οὐδὲ Θέτις μήτηρ: γλαυκὴ δέ σε τίκτε θάλασσα",
"Π35":"πέτραι τ᾽ ἠλίβατοι, ὅτι τοι νόος ἐστὶν ἀπηνής.",
"Π36":"εἰ δέ τινα φρεσὶ σῇσι θεοπροπίην ἀλεείνεις",
"Π37":"καί τινά τοι πὰρ Ζηνὸς ἐπέφραδε πότνια μήτηρ,",
"Π38":"ἀλλ᾽ ἐμέ περ πρόες ὦχ᾽, ἃμα δ᾽ ἄλλον λαὸν ὄπασσον",
"Π39":"Μυρμιδόνων, ἤν πού τι φόως Δαναοῖσι γένωμαι.",
"Π40":"δὸς δέ μοι ὤμοιιν τὰ σὰ τεύχεα θωρηχθῆναι,",
"Π41":"αἴ κ᾽ ἐμὲ σοὶ ἴσκοντες ἀπόσχωνται πολέμοιο",
"Π42":"Τρῶες, ἀναπνεύσωσι δ᾽ Ἀρήϊοι υἷες Ἀχαιῶν",
"Π43":"τειρόμενοι: ὀλίγη δέ τ᾽ ἀνάπνευσις πολέμοιο.",
"Π44":"ῥεῖα δέ κ᾽ ἀκμῆτες κεκμηότας ἄνδρας ἀϋτῇ",
"Π45":"ὤσαιμεν προτὶ ἄστυ νεῶν ἄπο καὶ κλισιάων.",
"Π46":"ὣς φάτο λισσόμενος μέγα νήπιος: ἦ γὰρ ἔμελλεν",
"Π47":"οἷ αὐτῷ θάνατόν τε κακὸν καὶ κῆρα λιτέσθαι.",
"Π48":"τὸν δὲ μέγ᾽ ὀχθήσας προσέφη πόδας ὠκὺς Ἀχιλλεύς:",
"Π49":"ὤ μοι διογενὲς Πατρόκλεες οἷον ἔειπες:",
"Π50":"οὔτε θεοπροπίης ἐμπάζομαι ἥν τινα οἶδα,",
"Π51":"οὔτέ τί μοι πὰρ Ζηνὸς ἐπέφραδε πότνια μήτηρ:",
"Π52":"ἀλλὰ τόδ᾽ αἰνὸν ἄχος κραδίην καὶ θυμὸν ἱκάνει,",
"Π53":"ὁππότε δὴ τὸν ὁμοῖον ἀνὴρ ἐθέλῃσιν ἀμέρσαι",
"Π54":"καὶ γέρας ἂψ ἀφελέσθαι, ὅ τε κράτεϊ προβεβήκῃ:",
"Π55":"αἰνὸν ἄχος τό μοί ἐστιν, ἐπεὶ πάθον ἄλγεα θυμῷ.",
"Π56":"κούρην ἣν ἄρα μοι γέρας ἔξελον υἷες Ἀχαιῶν,",
"Π57":"δουρὶ δ᾽ ἐμῷ κτεάτισσα πόλιν εὐτείχεα πέρσας,",
"Π58":"τὴν ἂψ ἐκ χειρῶν ἕλετο κρείων Ἀγαμέμνων",
"Π59":"Ἀτρεΐδης ὡς εἴ τιν᾽ ἀτίμητον μετανάστην.",
"Π60":"ἀλλὰ τὰ μὲν προτετύχθαι ἐάσομεν: οὐδ᾽ ἄρα πως ἦν",
"Π61":"ἀσπερχὲς κεχολῶσθαι ἐνὶ φρεσίν: ἤτοι ἔφην γε",
"Π62":"οὐ πρὶν μηνιθμὸν καταπαυσέμεν, ἀλλ᾽ ὁπότ᾽ ἂν δὴ",
"Π63":"νῆας ἐμὰς ἀφίκηται ἀϋτή τε πτόλεμός τε.",
"Π64":"τύνη δ᾽ ὤμοιιν μὲν ἐμὰ κλυτὰ τεύχεα δῦθι,",
"Π65":"ἄρχε δὲ Μυρμιδόνεσσι φιλοπτολέμοισι μάχεσθαι,",
"Π66":"εἰ δὴ κυάνεον Τρώων νέφος ἀμφιβέβηκε",
"Π67":"νηυσὶν ἐπικρατέως, οἳ δὲ ῥηγμῖνι θαλάσσης",
"Π68":"κεκλίαται, χώρης ὀλίγην ἔτι μοῖραν ἔχοντες",
"Π69":"Ἀργεῖοι, Τρώων δὲ πόλις ἐπὶ πᾶσα βέβηκε",
"Π70":"θάρσυνος: οὐ γὰρ ἐμῆς κόρυθος λεύσσουσι μέτωπον",
"Π71":"ἐγγύθι λαμπομένης: τάχα κεν φεύγοντες ἐναύλους",
"Π72":"πλήσειαν νεκύων, εἴ μοι κρείων Ἀγαμέμνων",
"Π73":"ἤπια εἰδείη: νῦν δὲ στρατὸν ἀμφιμάχονται.",
"Π74":"οὐ γὰρ Τυδεΐδεω Διομήδεος ἐν παλάμῃσι",
"Π75":"μαίνεται ἐγχείη Δαναῶν ἀπὸ λοιγὸν ἀμῦναι:",
"Π76":"οὐδέ πω Ἀτρεΐδεω ὀπὸς ἔκλυον αὐδήσαντος",
"Π77":"ἐχθρῆς ἐκ κεφαλῆς: ἀλλ᾽ Ἕκτορος ἀνδροφόνοιο",
"Π78":"Τρωσὶ κελεύοντος περιάγνυται, οἳ δ᾽ ἀλαλητῷ",
"Π79":"πᾶν πεδίον κατέχουσι μάχῃ νικῶντες Ἀχαιούς.",
"Π80":"ἀλλὰ καὶ ὧς Πάτροκλε νεῶν ἄπο λοιγὸν ἀμύνων",
"Π81":"ἔμπεσ᾽ ἐπικρατέως, μὴ δὴ πυρὸς αἰθομένοιο",
"Π82":"νῆας ἐνιπρήσωσι, φίλον δ᾽ ἀπὸ νόστον ἕλωνται.",
"Π83":"πείθεο δ᾽ ὥς τοι ἐγὼ μύθου τέλος ἐν φρεσὶ θείω,",
"Π84":"ὡς ἄν μοι τιμὴν μεγάλην καὶ κῦδος ἄρηαι",
"Π85":"πρὸς πάντων Δαναῶν, ἀτὰρ οἳ περικαλλέα κούρην",
"Π86":"ἂψ ἀπονάσσωσιν, ποτὶ δ᾽ ἀγλαὰ δῶρα πόρωσιν.",
"Π87":"ἐκ νηῶν ἐλάσας ἰέναι πάλιν: εἰ δέ κεν αὖ τοι",
"Π88":"δώῃ κῦδος ἀρέσθαι ἐρίγδουπος πόσις Ἥρης,",
"Π89":"μὴ σύ γ᾽ ἄνευθεν ἐμεῖο λιλαίεσθαι πολεμίζειν",
"Π90":"Τρωσὶ φιλοπτολέμοισιν: ἀτιμότερον δέ με θήσεις:",
"Π91":"μὴ δ᾽ ἐπαγαλλόμενος πολέμῳ καὶ δηϊοτῆτι",
"Π92":"Τρῶας ἐναιρόμενος προτὶ Ἴλιον ἡγεμονεύειν,",
"Π93":"μή τις ἀπ᾽ Οὐλύμποιο θεῶν αἰειγενετάων",
"Π94":"ἐμβήῃ: μάλα τούς γε φιλεῖ ἑκάεργος Ἀπόλλων:",
"Π95":"ἀλλὰ πάλιν τρωπᾶσθαι, ἐπὴν φάος ἐν νήεσσι",
"Π96":"θήῃς, τοὺς δ᾽ ἔτ᾽ ἐᾶν πεδίον κάτα δηριάασθαι.",
"Π97":"αἲ γὰρ Ζεῦ τε πάτερ καὶ Ἀθηναίη καὶ Ἄπολλον",
"Π98":"μήτέ τις οὖν Τρώων θάνατον φύγοι ὅσσοι ἔασι,",
"Π99":"μήτέ τις Ἀργείων, νῶϊν δ᾽ ἐκδῦμεν ὄλεθρον,",
"Π100":"ὄφρ᾽ οἶοι Τροίης ἱερὰ κρήδεμνα λύωμεν.",
"Π101":"ὣς οἳ μὲν τοιαῦτα πρὸς ἀλλήλους ἀγόρευον,",
"Π102":"Αἴας δ᾽ οὐκ ἔτ᾽ ἔμιμνε: βιάζετο γὰρ βελέεσσι:",
"Π103":"δάμνα μιν Ζηνός τε νόος καὶ Τρῶες ἀγαυοὶ",
"Π104":"βάλλοντες: δεινὴν δὲ περὶ κροτάφοισι φαεινὴ",
"Π105":"πήληξ βαλλομένη καναχὴν ἔχε, βάλλετο δ᾽ αἰεὶ",
"Π106":"κὰπ φάλαρ᾽ εὐποίηθ᾽: ὃ δ᾽ ἀριστερὸν ὦμον ἔκαμνεν",
"Π107":"ἔμπεδον αἰὲν ἔχων σάκος αἰόλον: οὐδὲ δύναντο",
"Π108":"ἀμφ᾽ αὐτῷ πελεμίξαι ἐρείδοντες βελέεσσιν.",
"Π109":"αἰεὶ δ᾽ ἀργαλέῳ ἔχετ᾽ ἄσθματι, κὰδ δέ οἱ ἱδρὼς",
"Π110":"πάντοθεν ἐκ μελέων πολὺς ἔρρεεν, οὐδέ πῃ εἶχεν",
"Π111":"ἀμπνεῦσαι: πάντῃ δὲ κακὸν κακῷ ἐστήρικτο.",
"Π112":"ἔσπετε νῦν μοι Μοῦσαι Ὀλύμπια δώματ᾽ ἔχουσαι,",
"Π113":"ὅππως δὴ πρῶτον πῦρ ἔμπεσε νηυσὶν Ἀχαιῶν.",
"Π114":"Ἕκτωρ Αἴαντος δόρυ μείλινον ἄγχι παραστὰς",
"Π115":"πλῆξ᾽ ἄορι μεγάλῳ αἰχμῆς παρὰ καυλὸν ὄπισθεν,",
"Π116":"ἀντικρὺ δ᾽ ἀπάραξε: τὸ μὲν Τελαμώνιος Αἴας",
"Π117":"πῆλ᾽ αὔτως ἐν χειρὶ κόλον δόρυ, τῆλε δ᾽ ἀπ᾽ αὐτοῦ",
"Π118":"αἰχμὴ χαλκείη χαμάδις βόμβησε πεσοῦσα.",
"Π119":"γνῶ δ᾽ Αἴας κατὰ θυμὸν ἀμύμονα ῥίγησέν τε",
"Π120":"ἔργα θεῶν, ὅ ῥα πάγχυ μάχης ἐπὶ μήδεα κεῖρε",
"Π121":"Ζεὺς ὑψιβρεμέτης, Τρώεσσι δὲ βούλετο νίκην:",
"Π122":"χάζετο δ᾽ ἐκ βελέων. τοὶ δ᾽ ἔμβαλον ἀκάματον πῦρ",
"Π123":"νηῒ θοῇ: τῆς δ᾽ αἶψα κατ᾽ ἀσβέστη κέχυτο φλόξ.",
"Π124":"ὣς τὴν μὲν πρυμνὴν πῦρ ἄμφεπεν: αὐτὰρ Ἀχιλλεὺς",
"Π125":"μηρὼ πληξάμενος Πατροκλῆα προσέειπεν:",
"Π126":"ὄρσεο διογενὲς Πατρόκλεες ἱπποκέλευθε:",
"Π127":"λεύσσω δὴ παρὰ νηυσὶ πυρὸς δηΐοιο ἰωήν:",
"Π128":"μὴ δὴ νῆας ἕλωσι καὶ οὐκέτι φυκτὰ πέλωνται:",
"Π129":"δύσεο τεύχεα θᾶσσον, ἐγὼ δέ κε λαὸν ἀγείρω.",
"Π130":"ὣς φάτο, Πάτροκλος δὲ κορύσσετο νώροπι χαλκῷ.",
"Π131":"κνημῖδας μὲν πρῶτα περὶ κνήμῃσιν ἔθηκε",
"Π132":"καλάς, ἀργυρέοισιν ἐπισφυρίοις ἀραρυίας:",
"Π133":"δεύτερον αὖ θώρηκα περὶ στήθεσσιν ἔδυνε",
"Π134":"ποικίλον ἀστερόεντα ποδώκεος Αἰακίδαο.",
"Π135":"ἀμφὶ δ᾽ ἄρ᾽ ὤμοισιν βάλετο ξίφος ἀργυρόηλον",
"Π136":"χάλκεον, αὐτὰρ ἔπειτα σάκος μέγα τε στιβαρόν τε:",
"Π137":"κρατὶ δ᾽ ἐπ᾽ ἰφθίμῳ κυνέην εὔτυκτον ἔθηκεν",
"Π138":"ἵππουριν: δεινὸν δὲ λόφος καθύπερθεν ἔνευεν.",
"Π139":"εἵλετο δ᾽ ἄλκιμα δοῦρε, τά οἱ παλάμηφιν ἀρήρει.",
"Π140":"ἔγχος δ᾽ οὐχ ἕλετ᾽ οἶον ἀμύμονος Αἰακίδαο",
"Π141":"βριθὺ μέγα στιβαρόν: τὸ μὲν οὐ δύνατ᾽ ἄλλος Ἀχαιῶν",
"Π142":"πάλλειν, ἀλλά μιν οἶος ἐπίστατο πῆλαι Ἀχιλλεὺς",
"Π143":"Πηλιάδα μελίην, τὴν πατρὶ φίλῳ πόρε Χείρων",
"Π144":"Πηλίου ἐκ κορυφῆς, φόνον ἔμμεναι ἡρώεσσιν.",
"Π145":"ἵππους δ᾽ Αὐτομέδοντα θοῶς ζευγνῦμεν ἄνωγε,",
"Π146":"τὸν μετ᾽ Ἀχιλλῆα ῥηξήνορα τῖε μάλιστα,",
"Π147":"πιστότατος δέ οἱ ἔσκε μάχῃ ἔνι μεῖναι ὁμοκλήν.",
"Π148":"τῷ δὲ καὶ Αὐτομέδων ὕπαγε ζυγὸν ὠκέας ἵππους",
"Π149":"Ξάνθον καὶ Βαλίον, τὼ ἅμα πνοιῇσι πετέσθην,",
"Π150":"τοὺς ἔτεκε Ζεφύρῳ ἀνέμῳ Ἅρπυια Ποδάργη",
"Π151":"βοσκομένη λειμῶνι παρὰ ῥόον Ὠκεανοῖο.",
"Π152":"ἐν δὲ παρηορίῃσιν ἀμύμονα Πήδασον ἵει,",
"Π153":"τόν ῥά ποτ᾽ Ἠετίωνος ἑλὼν πόλιν ἤγαγ᾽ Ἀχιλλεύς,",
"Π154":"ὃς καὶ θνητὸς ἐὼν ἕπεθ᾽ ἵπποις ἀθανάτοισι.",
"Π155":"Μυρμιδόνας δ᾽ ἄρ᾽ ἐποιχόμενος θώρηξεν Ἀχιλλεὺς",
"Π156":"πάντας ἀνὰ κλισίας σὺν τεύχεσιν: οἳ δὲ λύκοι ὣς",
"Π157":"ὠμοφάγοι, τοῖσίν τε περὶ φρεσὶν ἄσπετος ἀλκή,",
"Π158":"οἵ τ᾽ ἔλαφον κεραὸν μέγαν οὔρεσι δῃώσαντες",
"Π159":"δάπτουσιν: πᾶσιν δὲ παρήϊον αἵματι φοινόν:",
"Π160":"καί τ᾽ ἀγεληδὸν ἴασιν ἀπὸ κρήνης μελανύδρου",
"Π161":"λάψοντες γλώσσῃσιν ἀραιῇσιν μέλαν ὕδωρ",
"Π162":"ἄκρον ἐρευγόμενοι φόνον αἵματος: ἐν δέ τε θυμὸς",
"Π163":"στήθεσιν ἄτρομός ἐστι, περιστένεται δέ τε γαστήρ:",
"Π164":"τοῖοι Μυρμιδόνων ἡγήτορες ἠδὲ μέδοντες",
"Π165":"ἀμφ᾽ ἀγαθὸν θεράποντα ποδώκεος Αἰακίδαο",
"Π166":"ῥώοντ᾽: ἐν δ᾽ ἄρα τοῖσιν ἀρήϊος ἵστατ᾽ Ἀχιλλεύς,",
"Π167":"ὀτρύνων ἵππους τε καὶ ἀνέρας ἀσπιδιώτας.",
"Π168":"πεντήκοντ᾽ ἦσαν νῆες θοαί, ᾗσιν Ἀχιλλεὺς",
"Π169":"ἐς Τροίην ἡγεῖτο Διῒ φίλος: ἐν δὲ ἑκάστῃ",
"Π170":"πεντήκοντ᾽ ἔσαν ἄνδρες ἐπὶ κληῗσιν ἑταῖροι:",
"Π171":"πέντε δ᾽ ἄρ᾽ ἡγεμόνας ποιήσατο τοῖς ἐπεποίθει",
"Π172":"σημαίνειν: αὐτὸς δὲ μέγα κρατέων ἤνασσε.",
"Π173":"τῆς μὲν ἰῆς στιχὸς ἦρχε Μενέσθιος αἰολοθώρηξ",
"Π174":"υἱὸς Σπερχειοῖο διιπετέος ποταμοῖο:",
"Π175":"ὃν τέκε Πηλῆος θυγάτηρ καλὴ Πολυδώρη",
"Π176":"Σπερχειῷ ἀκάμαντι γυνὴ θεῷ εὐνηθεῖσα,",
"Π177":"αὐτὰρ ἐπίκλησιν Βώρῳ Περιήρεος υἷι,",
"Π178":"ὅς ῥ᾽ ἀναφανδὸν ὄπυιε πορὼν ἀπερείσια ἕδνα.",
"Π179":"τῆς δ᾽ ἑτέρης Εὔδωρος ἀρήϊος ἡγεμόνευε",
"Π180":"παρθένιος, τὸν ἔτικτε χορῷ καλὴ Πολυμήλη",
"Π181":"Φύλαντος θυγάτηρ: τῆς δὲ κρατὺς ἀργεϊφόντης",
"Π182":"ἠράσατ᾽, ὀφθαλμοῖσιν ἰδὼν μετὰ μελπομένῃσιν",
"Π183":"ἐν χορῷ Ἀρτέμιδος χρυσηλακάτου κελαδεινῆς.",
"Π184":"αὐτίκα δ᾽ εἰς ὑπερῷ᾽ ἀναβὰς παρελέξατο λάθρῃ",
"Π185":"Ἑρμείας ἀκάκητα, πόρεν δέ οἱ ἀγλαὸν υἱὸν",
"Π186":"Εὔδωρον πέρι μὲν θείειν ταχὺν ἠδὲ μαχητήν.",
"Π187":"αὐτὰρ ἐπεὶ δὴ τόν γε μογοστόκος Εἰλείθυια",
"Π188":"ἐξάγαγε πρὸ φόως δὲ καὶ ἠελίου ἴδεν αὐγάς,",
"Π189":"τὴν μὲν Ἐχεκλῆος κρατερὸν μένος Ἀκτορίδαο",
"Π190":"ἠγάγετο πρὸς δώματ᾽, ἐπεὶ πόρε μυρία ἕδνα,",
"Π191":"τὸν δ᾽ ὃ γέρων Φύλας εὖ ἔτρεφεν ἠδ᾽ ἀτίταλλεν",
"Π192":"ἀμφαγαπαζόμενος ὡς εἴ θ᾽ ἑὸν υἱὸν ἐόντα.",
"Π193":"τῆς δὲ τρίτης Πείσανδρος ἀρήϊος ἡγεμόνευε",
"Π194":"Μαιμαλίδης, ὃς πᾶσι μετέπρεπε Μυρμιδόνεσσιν",
"Π195":"ἔγχεϊ μάρνασθαι μετὰ Πηλεΐωνος ἑταῖρον.",
"Π196":"τῆς δὲ τετάρτης ἦρχε γέρων ἱππηλάτα Φοῖνιξ,",
"Π197":"πέμπτης δ᾽ Ἀλκιμέδων Λαέρκεος υἱὸς ἀμύμων.",
"Π198":"αὐτὰρ ἐπεὶ δὴ πάντας ἅμ᾽ ἡγεμόνεσσιν Ἀχιλλεὺς",
"Π199":"στῆσεν ἐῢ κρίνας, κρατερὸν δ᾽ ἐπὶ μῦθον ἔτελλε:",
"Π200":"Μυρμιδόνες μή τίς μοι ἀπειλάων λελαθέσθω,",
"Π201":"ἃς ἐπὶ νηυσὶ θοῇσιν ἀπειλεῖτε Τρώεσσι",
"Π202":"πάνθ᾽ ὑπὸ μηνιθμόν, καί μ᾽ ᾐτιάασθε ἕκαστος:",
"Π203":"σχέτλιε Πηλέος υἱὲ χόλῳ ἄρα σ᾽ ἔτρεφε μήτηρ,",
"Π204":"νηλεές, ὃς παρὰ νηυσὶν ἔχεις ἀέκοντας ἑταίρους:",
"Π205":"οἴκαδέ περ σὺν νηυσὶ νεώμεθα ποντοπόροισιν",
"Π206":"αὖτις, ἐπεί ῥά τοι ὧδε κακὸς χόλος ἔμπεσε θυμῷ.",
"Π207":"ταῦτά μ᾽ ἀγειρόμενοι θάμ᾽ ἐβάζετε: νῦν δὲ πέφανται",
"Π208":"φυλόπιδος μέγα ἔργον, ἕης τὸ πρίν γ᾽ ἐράασθε.",
"Π209":"ἔνθά τις ἄλκιμον ἦτορ ἔχων Τρώεσσι μαχέσθω.",
"Π210":"ὣς εἰπὼν ὄτρυνε μένος καὶ θυμὸν ἑκάστου.",
"Π211":"μᾶλλον δὲ στίχες ἄρθεν, ἐπεὶ βασιλῆος ἄκουσαν.",
"Π212":"ὡς δ᾽ ὅτε τοῖχον ἀνὴρ ἀράρῃ πυκινοῖσι λίθοισι",
"Π213":"δώματος ὑψηλοῖο βίας ἀνέμων ἀλεείνων,",
"Π214":"ὣς ἄραρον κόρυθές τε καὶ ἀσπίδες ὀμφαλόεσσαι.",
"Π215":"ἀσπὶς ἄρ᾽ ἀσπίδ᾽ ἔρειδε, κόρυς κόρυν, ἀνέρα δ᾽ ἀνήρ:",
"Π216":"ψαῦον δ᾽ ἱππόκομοι κόρυθες λαμπροῖσι φάλοισι",
"Π217":"νευόντων, ὡς πυκνοὶ ἐφέστασαν ἀλλήλοισι.",
"Π218":"πάντων δὲ προπάροιθε δύ᾽ ἀνέρε θωρήσσοντο",
"Π219":"Πάτροκλός τε καὶ Αὐτομέδων ἕνα θυμὸν ἔχοντες",
"Π220":"πρόσθεν Μυρμιδόνων πολεμιζέμεν. αὐτὰρ Ἀχιλλεὺς",
"Π221":"βῆ ῥ᾽ ἴμεν ἐς κλισίην, χηλοῦ δ᾽ ἀπὸ πῶμ᾽ ἀνέῳγε",
"Π222":"καλῆς δαιδαλέης, τήν οἱ Θέτις ἀργυρόπεζα",
"Π223":"θῆκ᾽ ἐπὶ νηὸς ἄγεσθαι ἐῢ πλήσασα χιτώνων",
"Π224":"χλαινάων τ᾽ ἀνεμοσκεπέων οὔλων τε ταπήτων.",
"Π225":"ἔνθα δέ οἱ δέπας ἔσκε τετυγμένον, οὐδέ τις ἄλλος",
"Π226":"οὔτ᾽ ἀνδρῶν πίνεσκεν ἀπ᾽ αὐτοῦ αἴθοπα οἶνον,",
"Π227":"οὔτέ τεῳ σπένδεσκε θεῶν, ὅτε μὴ Διὶ πατρί.",
"Π228":"τό ῥα τότ᾽ ἐκ χηλοῖο λαβὼν ἐκάθηρε θεείῳ",
"Π229":"πρῶτον, ἔπειτα δ᾽ ἔνιψ᾽ ὕδατος καλῇσι ῥοῇσι,",
"Π230":"νίψατο δ᾽ αὐτὸς χεῖρας, ἀφύσσατο δ᾽ αἴθοπα οἶνον.",
"Π231":"εὔχετ᾽ ἔπειτα στὰς μέσῳ ἕρκεϊ, λεῖβε δὲ οἶνον",
"Π232":"οὐρανὸν εἰσανιδών: Δία δ᾽ οὐ λάθε τερπικέραυνον:",
"Π233":"Ζεῦ ἄνα Δωδωναῖε Πελασγικὲ τηλόθι ναίων",
"Π234":"Δωδώνης μεδέων δυσχειμέρου, ἀμφὶ δὲ Σελλοὶ",
"Π235":"σοὶ ναίουσ᾽ ὑποφῆται ἀνιπτόποδες χαμαιεῦναι,",
"Π236":"ἠμὲν δή ποτ᾽ ἐμὸν ἔπος ἔκλυες εὐξαμένοιο,",
"Π237":"τίμησας μὲν ἐμέ, μέγα δ᾽ ἴψαο λαὸν Ἀχαιῶν,",
"Π238":"ἠδ᾽ ἔτι καὶ νῦν μοι τόδ᾽ ἐπικρήηνον ἐέλδωρ:",
"Π239":"αὐτὸς μὲν γὰρ ἐγὼ μενέω νηῶν ἐν ἀγῶνι,",
"Π240":"ἀλλ᾽ ἕταρον πέμπω πολέσιν μετὰ Μυρμιδόνεσσι",
"Π241":"μάρνασθαι: τῷ κῦδος ἅμα πρόες εὐρύοπα Ζεῦ,",
"Π242":"θάρσυνον δέ οἱ ἦτορ ἐνὶ φρεσίν, ὄφρα καὶ Ἕκτωρ",
"Π243":"εἴσεται ἤ ῥα καὶ οἶος ἐπίστηται πολεμίζειν",
"Π244":"ἡμέτερος θεράπων, ἦ οἱ τότε χεῖρες ἄαπτοι",
"Π245":"μαίνονθ᾽, ὁππότ᾽ ἐγώ περ ἴω μετὰ μῶλον Ἄρηος.",
"Π246":"αὐτὰρ ἐπεί κ᾽ ἀπὸ ναῦφι μάχην ἐνοπήν τε δίηται,",
"Π247":"ἀσκηθής μοι ἔπειτα θοὰς ἐπὶ νῆας ἵκοιτο",
"Π248":"τεύχεσί τε ξὺν πᾶσι καὶ ἀγχεμάχοις ἑτάροισιν.",
"Π249":"ὣς ἔφατ᾽ εὐχόμενος, τοῦ δ᾽ ἔκλυε μητίετα Ζεύς.",
"Π250":"τῷ δ᾽ ἕτερον μὲν ἔδωκε πατήρ, ἕτερον δ᾽ ἀνένευσε:",
"Π251":"νηῶν μέν οἱ ἀπώσασθαι πόλεμόν τε μάχην τε",
"Π252":"δῶκε, σόον δ᾽ ἀνένευσε μάχης ἐξαπονέεσθαι.",
"Π253":"ἤτοι ὃ μὲν σπείσας τε καὶ εὐξάμενος Διὶ πατρὶ",
"Π254":"ἂψ κλισίην εἰσῆλθε, δέπας δ᾽ ἀπέθηκ᾽ ἐνὶ χηλῷ,",
"Π255":"στῆ δὲ πάροιθ᾽ ἐλθὼν κλισίης, ἔτι δ᾽ ἤθελε θυμῷ",
"Π256":"εἰσιδέειν Τρώων καὶ Ἀχαιῶν φύλοπιν αἰνήν.",
"Π257":"οἳ δ᾽ ἅμα Πατρόκλῳ μεγαλήτορι θωρηχθέντες",
"Π258":"ἔστιχον, ὄφρ᾽ ἐν Τρωσὶ μέγα φρονέοντες ὄρουσαν.",
"Π259":"αὐτίκα δὲ σφήκεσσιν ἐοικότες ἐξεχέοντο",
"Π260":"εἰνοδίοις, οὓς παῖδες ἐριδμαίνωσιν ἔθοντες",
"Π261":"αἰεὶ κερτομέοντες ὁδῷ ἔπι οἰκί᾽ ἔχοντας",
"Π262":"νηπίαχοι: ξυνὸν δὲ κακὸν πολέεσσι τιθεῖσι.",
"Π263":"τοὺς δ᾽ εἴ περ παρά τίς τε κιὼν ἄνθρωπος ὁδίτης",
"Π264":"κινήσῃ ἀέκων, οἳ δ᾽ ἄλκιμον ἦτορ ἔχοντες",
"Π265":"πρόσσω πᾶς πέτεται καὶ ἀμύνει οἷσι τέκεσσι.",
"Π266":"τῶν τότε Μυρμιδόνες κραδίην καὶ θυμὸν ἔχοντες",
"Π267":"ἐκ νηῶν ἐχέοντο: βοὴ δ᾽ ἄσβεστος ὀρώρει.",
"Π268":"Πάτροκλος δ᾽ ἑτάροισιν ἐκέκλετο μακρὸν ἀΰσας:",
"Π269":"Μυρμιδόνες ἕταροι Πηληϊάδεω Ἀχιλῆος",
"Π270":"ἀνέρες ἔστε φίλοι, μνήσασθε δὲ θούριδος ἀλκῆς,",
"Π271":"ὡς ἂν Πηλεΐδην τιμήσομεν, ὃς μέγ᾽ ἄριστος",
"Π272":"Ἀργείων παρὰ νηυσὶ καὶ ἀγχέμαχοι θεράποντες,",
"Π273":"γνῷ δὲ καὶ Ἀτρεΐδης εὐρὺ κρείων Ἀγαμέμνων",
"Π274":"ἣν ἄτην, ὅ τ᾽ ἄριστον Ἀχαιῶν οὐδὲν ἔτισεν.",
"Π275":"ὣς εἰπὼν ὄτρυνε μένος καὶ θυμὸν ἑκάστου,",
"Π276":"ἐν δ᾽ ἔπεσον Τρώεσσιν ἀολλέες: ἀμφὶ δὲ νῆες",
"Π277":"σμερδαλέον κονάβησαν ἀϋσάντων ὑπ᾽ Ἀχαιῶν.",
"Π278":"Τρῶες δ᾽ ὡς εἴδοντο Μενοιτίου ἄλκιμον υἱὸν",
"Π279":"αὐτὸν καὶ θεράποντα σὺν ἔντεσι μαρμαίροντας,",
"Π280":"πᾶσιν ὀρίνθη θυμός, ἐκίνηθεν δὲ φάλαγγες",
"Π281":"ἐλπόμενοι παρὰ ναῦφι ποδώκεα Πηλεΐωνα",
"Π282":"μηνιθμὸν μὲν ἀπορρῖψαι, φιλότητα δ᾽ ἑλέσθαι:",
"Π283":"πάπτηνεν δὲ ἕκαστος ὅπῃ φύγοι αἰπὺν ὄλεθρον.",
"Π284":"Πάτροκλος δὲ πρῶτος ἀκόντισε δουρὶ φαεινῷ",
"Π285":"ἀντικρὺ κατὰ μέσσον, ὅθι πλεῖστοι κλονέοντο,",
"Π286":"νηῒ πάρα πρυμνῇ μεγαθύμου Πρωτεσιλάου,",
"Π287":"καὶ βάλε Πυραίχμην, ὃς Παίονας ἱπποκορυστὰς",
"Π288":"ἤγαγεν ἐξ Ἀμυδῶνος ἀπ᾽ Ἀξιοῦ εὐρὺ ῥέοντος:",
"Π289":"τὸν βάλε δεξιὸν ὦμον: ὃ δ᾽ ὕπτιος ἐν κονίῃσι",
"Π290":"κάππεσεν οἰμώξας, ἕταροι δέ μιν ἀμφεφόβηθεν",
"Π291":"Παίονες: ἐν γὰρ Πάτροκλος φόβον ἧκεν ἅπασιν",
"Π292":"ἡγεμόνα κτείνας, ὃς ἀριστεύεσκε μάχεσθαι.",
"Π293":"ἐκ νηῶν δ᾽ ἔλασεν, κατὰ δ᾽ ἔσβεσεν αἰθόμενον πῦρ.",
"Π294":"ἡμιδαὴς δ᾽ ἄρα νηῦς λίπετ᾽ αὐτόθι: τοὶ δὲ φόβηθεν",
"Π295":"Τρῶες θεσπεσίῳ ὁμάδῳ: Δαναοὶ δ᾽ ἐπέχυντο",
"Π296":"νῆας ἀνὰ γλαφυράς: ὅμαδος δ᾽ ἀλίαστος ἐτύχθη.",
"Π297":"ὡς δ᾽ ὅτ᾽ ἀφ᾽ ὑψηλῆς κορυφῆς ὄρεος μεγάλοιο",
"Π298":"κινήσῃ πυκινὴν νεφέλην στεροπηγερέτα Ζεύς,",
"Π299":"ἔκ τ᾽ ἔφανεν πᾶσαι σκοπιαὶ καὶ πρώονες ἄκροι",
"Π300":"καὶ νάπαι, οὐρανόθεν δ᾽ ἄρ᾽ ὑπερράγη ἄσπετος αἰθήρ,",
"Π301":"ὣς Δαναοὶ νηῶν μὲν ἀπωσάμενοι δήϊον πῦρ",
"Π302":"τυτθὸν ἀνέπνευσαν, πολέμου δ᾽ οὐ γίγνετ᾽ ἐρωή:",
"Π303":"οὐ γάρ πώ τι Τρῶες ἀρηϊφίλων ὑπ᾽ Ἀχαιῶν",
"Π304":"προτροπάδην φοβέοντο μελαινάων ἀπὸ νηῶν,",
"Π305":"ἀλλ᾽ ἔτ᾽ ἄρ᾽ ἀνθίσταντο, νεῶν δ᾽ ὑπόεικον ἀνάγκῃ.",
"Π306":"ἔνθα δ᾽ ἀνὴρ ἕλεν ἄνδρα κεδασθείσης ὑσμίνης",
"Π307":"ἡγεμόνων. πρῶτος δὲ Μενοιτίου ἄλκιμος υἱὸς",
"Π308":"αὐτίκ᾽ ἄρα στρεφθέντος Ἀρηϊλύκου βάλε μηρὸν",
"Π309":"ἔγχεϊ ὀξυόεντι, διὰ πρὸ δὲ χαλκὸν ἔλασσε:",
"Π310":"ῥῆξεν δ᾽ ὀστέον ἔγχος, ὃ δὲ πρηνὴς ἐπὶ γαίῃ",
"Π311":"κάππεσ᾽: ἀτὰρ Μενέλαος ἀρήϊος οὖτα Θόαντα",
"Π312":"στέρνον γυμνωθέντα παρ᾽ ἀσπίδα, λῦσε δὲ γυῖα.",
"Π313":"Φυλεΐδης δ᾽ Ἄμφικλον ἐφορμηθέντα δοκεύσας",
"Π314":"ἔφθη ὀρεξάμενος πρυμνὸν σκέλος, ἔνθα πάχιστος",
"Π315":"μυὼν ἀνθρώπου πέλεται: περὶ δ᾽ ἔγχεος αἰχμῇ",
"Π316":"νεῦρα διεσχίσθη: τὸν δὲ σκότος ὄσσε κάλυψε.",
"Π317":"Νεστορίδαι δ᾽ ὃ μὲν οὔτασ᾽ Ἀτύμνιον ὀξέϊ δουρὶ",
"Π318":"Ἀντίλοχος, λαπάρης δὲ διήλασε χάλκεον ἔγχος:",
"Π319":"ἤριπε δὲ προπάροιθε. Μάρις δ᾽ αὐτοσχεδὰ δουρὶ",
"Π320":"Ἀντιλόχῳ ἐπόρουσε κασιγνήτοιο χολωθεὶς",
"Π321":"στὰς πρόσθεν νέκυος: τοῦ δ᾽ ἀντίθεος Θρασυμήδης",
"Π322":"ἔφθη ὀρεξάμενος πρὶν οὐτάσαι, οὐδ᾽ ἀφάμαρτεν,",
"Π323":"ὦμον ἄφαρ: πρυμνὸν δὲ βραχίονα δουρὸς ἀκωκὴ",
"Π324":"δρύψ᾽ ἀπὸ μυώνων, ἀπὸ δ᾽ ὀστέον ἄχρις ἄραξε:",
"Π325":"δούπησεν δὲ πεσών, κατὰ δὲ σκότος ὄσσε κάλυψεν.",
"Π326":"ὣς τὼ μὲν δοιοῖσι κασιγνήτοισι δαμέντε",
"Π327":"βήτην εἰς Ἔρεβος Σαρπηδόνος ἐσθλοὶ ἑταῖροι",
"Π328":"υἷες ἀκοντισταὶ Ἀμισωδάρου, ὅς ῥα Χίμαιραν",
"Π329":"θρέψεν ἀμαιμακέτην πολέσιν κακὸν ἀνθρώποισιν.",
"Π330":"Αἴας δὲ Κλεόβουλον Ὀϊλιάδης ἐπορούσας",
"Π331":"ζωὸν ἕλε βλαφθέντα κατὰ κλόνον: ἀλλά οἱ αὖθι",
"Π332":"λῦσε μένος πλήξας ξίφει αὐχένα κωπήεντι.",
"Π333":"πᾶν δ᾽ ὑπεθερμάνθη ξίφος αἵματι: τὸν δὲ κατ᾽ ὄσσε",
"Π334":"ἔλλαβε πορφύρεος θάνατος καὶ μοῖρα κραταιή.",
"Π335":"Πηνέλεως δὲ Λύκων τε συνέδραμον: ἔγχεσι μὲν γὰρ",
"Π336":"ἤμβροτον ἀλλήλων, μέλεον δ᾽ ἠκόντισαν ἄμφω:",
"Π337":"τὼ δ᾽ αὖτις ξιφέεσσι συνέδραμον. ἔνθα Λύκων μὲν",
"Π338":"ἱπποκόμου κόρυθος φάλον ἤλασεν, ἀμφὶ δὲ καυλὸν",
"Π339":"φάσγανον ἐρραίσθη: ὃ δ᾽ ὑπ᾽ οὔατος αὐχένα θεῖνε",
"Π340":"Πηνέλεως, πᾶν δ᾽ εἴσω ἔδυ ξίφος, ἔσχεθε δ᾽ οἶον",
"Π341":"δέρμα, παρηέρθη δὲ κάρη, ὑπέλυντο δὲ γυῖα.",
"Π342":"Μηριόνης δ᾽ Ἀκάμαντα κιχεὶς ποσὶ καρπαλίμοισι",
"Π343":"νύξ᾽ ἵππων ἐπιβησόμενον κατὰ δεξιὸν ὦμον:",
"Π344":"ἤριπε δ᾽ ἐξ ὀχέων, κατὰ δ᾽ ὀφθαλμῶν κέχυτ᾽ ἀχλύς.",
"Π345":"Ἰδομενεὺς δ᾽ Ἐρύμαντα κατὰ στόμα νηλέϊ χαλκῷ",
"Π346":"νύξε: τὸ δ᾽ ἀντικρὺ δόρυ χάλκεον ἐξεπέρησε",
"Π347":"νέρθεν ὑπ᾽ ἐγκεφάλοιο, κέασσε δ᾽ ἄρ᾽ ὀστέα λευκά:",
"Π348":"ἐκ δ᾽ ἐτίναχθεν ὀδόντες, ἐνέπλησθεν δέ οἱ ἄμφω",
"Π349":"αἵματος ὀφθαλμοί: τὸ δ᾽ ἀνὰ στόμα καὶ κατὰ ῥῖνας",
"Π350":"πρῆσε χανών: θανάτου δὲ μέλαν νέφος ἀμφεκάλυψεν.",
"Π351":"οὗτοι ἄρ᾽ ἡγεμόνες Δαναῶν ἕλον ἄνδρα ἕκαστος.",
"Π352":"ὡς δὲ λύκοι ἄρνεσσιν ἐπέχραον ἢ ἐρίφοισι",
"Π353":"σίνται ὑπ᾽ ἐκ μήλων αἱρεύμενοι, αἵ τ᾽ ἐν ὄρεσσι",
"Π354":"ποιμένος ἀφραδίῃσι διέτμαγεν: οἳ δὲ ἰδόντες",
"Π355":"αἶψα διαρπάζουσιν ἀνάλκιδα θυμὸν ἐχούσας:",
"Π356":"ὣς Δαναοὶ Τρώεσσιν ἐπέχραον: οἳ δὲ φόβοιο",
"Π357":"δυσκελάδου μνήσαντο, λάθοντο δὲ θούριδος ἀλκῆς.",
"Π358":"Αἴας δ᾽ ὃ μέγας αἰὲν ἐφ᾽ Ἕκτορι χαλκοκορυστῇ",
"Π359":"ἵετ᾽ ἀκοντίσσαι: ὃ δὲ ἰδρείῃ πολέμοιο",
"Π360":"ἀσπίδι ταυρείῃ κεκαλυμμένος εὐρέας ὤμους",
"Π361":"σκέπτετ᾽ ὀϊστῶν τε ῥοῖζον καὶ δοῦπον ἀκόντων.",
"Π362":"ἦ μὲν δὴ γίγνωσκε μάχης ἑτεραλκέα νίκην:",
"Π363":"ἀλλὰ καὶ ὧς ἀνέμιμνε, σάω δ᾽ ἐρίηρας ἑταίρους.",
"Π364":"ὡς δ᾽ ὅτ᾽ ἀπ᾽ Οὐλύμπου νέφος ἔρχεται οὐρανὸν εἴσω",
"Π365":"αἰθέρος ἐκ δίης, ὅτε τε Ζεὺς λαίλαπα τείνῃ,",
"Π366":"ὣς τῶν ἐκ νηῶν γένετο ἰαχή τε φόβος τε,",
"Π367":"οὐδὲ κατὰ μοῖραν πέραον πάλιν. Ἕκτορα δ᾽ ἵπποι",
"Π368":"ἔκφερον ὠκύποδες σὺν τεύχεσι, λεῖπε δὲ λαὸν",
"Π369":"Τρωϊκόν, οὓς ἀέκοντας ὀρυκτὴ τάφρος ἔρυκε.",
"Π370":"πολλοὶ δ᾽ ἐν τάφρῳ ἐρυσάρματες ὠκέες ἵπποι",
"Π371":"ἄξαντ᾽ ἐν πρώτῳ ῥυμῷ λίπον ἅρματ᾽ ἀνάκτων,",
"Π372":"Πάτροκλος δ᾽ ἕπετο σφεδανὸν Δαναοῖσι κελεύων",
"Π373":"Τρωσὶ κακὰ φρονέων: οἳ δὲ ἰαχῇ τε φόβῳ τε",
"Π374":"πάσας πλῆσαν ὁδούς, ἐπεὶ ἂρ τμάγεν: ὕψι δ᾽ ἀέλλη",
"Π375":"σκίδναθ᾽ ὑπὸ νεφέων, τανύοντο δὲ μώνυχες ἵπποι",
"Π376":"ἄψορρον προτὶ ἄστυ νεῶν ἄπο καὶ κλισιάων.",
"Π377":"Πάτροκλος δ᾽ ᾗ πλεῖστον ὀρινόμενον ἴδε λαόν,",
"Π378":"τῇ ῥ᾽ ἔχ᾽ ὁμοκλήσας: ὑπὸ δ᾽ ἄξοσι φῶτες ἔπιπτον",
"Π379":"πρηνέες ἐξ ὀχέων, δίφροι δ᾽ ἀνακυμβαλίαζον.",
"Π380":"ἀντικρὺ δ᾽ ἄρα τάφρον ὑπέρθορον ὠκέες ἵπποι",
"Π381":"ἄμβροτοι, οὓς Πηλῆϊ θεοὶ δόσαν ἀγλαὰ δῶρα,",
"Π382":"πρόσσω ἱέμενοι, ἐπὶ δ᾽ Ἕκτορι κέκλετο θυμός:",
"Π383":"ἵετο γὰρ βαλέειν: τὸν δ᾽ ἔκφερον ὠκέες ἵπποι.",
"Π384":"ὡς δ᾽ ὑπὸ λαίλαπι πᾶσα κελαινὴ βέβριθε χθὼν",
"Π385":"ἤματ᾽ ὀπωρινῷ, ὅτε λαβρότατον χέει ὕδωρ",
"Π386":"Ζεύς, ὅτε δή ῥ᾽ ἄνδρεσσι κοτεσσάμενος χαλεπήνῃ,",
"Π387":"οἳ βίῃ εἰν ἀγορῇ σκολιὰς κρίνωσι θέμιστας,",
"Π388":"ἐκ δὲ δίκην ἐλάσωσι θεῶν ὄπιν οὐκ ἀλέγοντες:",
"Π389":"τῶν δέ τε πάντες μὲν ποταμοὶ πλήθουσι ῥέοντες,",
"Π390":"πολλὰς δὲ κλιτῦς τότ᾽ ἀποτμήγουσι χαράδραι,",
"Π391":"ἐς δ᾽ ἅλα πορφυρέην μεγάλα στενάχουσι ῥέουσαι",
"Π392":"ἐξ ὀρέων ἐπικάρ, μινύθει δέ τε ἔργ᾽ ἀνθρώπων:",
"Π393":"ὣς ἵπποι Τρῳαὶ μεγάλα στενάχοντο θέουσαι.",
"Π394":"Πάτροκλος δ᾽ ἐπεὶ οὖν πρώτας ἐπέκερσε φάλαγγας,",
"Π395":"ἂψ ἐπὶ νῆας ἔεργε παλιμπετές, οὐδὲ πόληος",
"Π396":"εἴα ἱεμένους ἐπιβαινέμεν, ἀλλὰ μεσηγὺ",
"Π397":"νηῶν καὶ ποταμοῦ καὶ τείχεος ὑψηλοῖο",
"Π398":"κτεῖνε μεταΐσσων, πολέων δ᾽ ἀπετίνυτο ποινήν.",
"Π399":"ἔνθ᾽ ἤτοι Πρόνοον πρῶτον βάλε δουρὶ φαεινῷ",
"Π400":"στέρνον γυμνωθέντα παρ᾽ ἀσπίδα, λῦσε δὲ γυῖα:",
"Π401":"δούπησεν δὲ πεσών: ὃ δὲ Θέστορα Ἤνοπος υἱὸν",
"Π402":"δεύτερον ὁρμηθείς: ὃ μὲν εὐξέστῳ ἐνὶ δίφρῳ",
"Π403":"ἧστο ἀλείς: ἐκ γὰρ πλήγη φρένας, ἐκ δ᾽ ἄρα χειρῶν",
"Π404":"ἡνία ἠΐχθησαν: ὃ δ᾽ ἔγχεϊ νύξε παραστὰς",
"Π405":"γναθμὸν δεξιτερόν, διὰ δ᾽ αὐτοῦ πεῖρεν ὀδόντων,",
"Π406":"ἕλκε δὲ δουρὸς ἑλὼν ὑπὲρ ἄντυγος, ὡς ὅτε τις φὼς",
"Π407":"πέτρῃ ἔπι προβλῆτι καθήμενος ἱερὸν ἰχθὺν",
"Π408":"ἐκ πόντοιο θύραζε λίνῳ καὶ ἤνοπι χαλκῷ:",
"Π409":"ὣς ἕλκ᾽ ἐκ δίφροιο κεχηνότα δουρὶ φαεινῷ,",
"Π410":"κὰδ δ᾽ ἄρ᾽ ἐπὶ στόμ᾽ ἔωσε: πεσόντα δέ μιν λίπε θυμός.",
"Π411":"αὐτὰρ ἔπειτ᾽ Ἐρύλαον ἐπεσσύμενον βάλε πέτρῳ",
"Π412":"μέσσην κὰκ κεφαλήν: ἣ δ᾽ ἄνδιχα πᾶσα κεάσθη",
"Π413":"ἐν κόρυθι βριαρῇ: ὃ δ᾽ ἄρα πρηνὴς ἐπὶ γαίῃ",
"Π414":"κάππεσεν, ἀμφὶ δέ μιν θάνατος χύτο θυμοραϊστής.",
"Π415":"αὐτὰρ ἔπειτ᾽ Ἐρύμαντα καὶ Ἀμφοτερὸν καὶ Ἐπάλτην",
"Π416":"Τληπόλεμόν τε Δαμαστορίδην Ἐχίον τε Πύριν τε",
"Π417":"Ἰφέα τ᾽ Εὔιππόν τε καὶ Ἀργεάδην Πολύμηλον",
"Π418":"πάντας ἐπασσυτέρους πέλασε χθονὶ πουλυβοτείρῃ.",
"Π419":"Σαρπηδὼν δ᾽ ὡς οὖν ἴδ᾽ ἀμιτροχίτωνας ἑταίρους",
"Π420":"χέρσ᾽ ὕπο Πατρόκλοιο Μενοιτιάδαο δαμέντας,",
"Π421":"κέκλετ᾽ ἄρ᾽ ἀντιθέοισι καθαπτόμενος Λυκίοισιν:",
"Π422":"αἰδὼς ὦ Λύκιοι: πόσε φεύγετε; νῦν θοοὶ ἔστε.",
"Π423":"ἀντήσω γὰρ ἐγὼ τοῦδ᾽ ἀνέρος, ὄφρα δαείω",
"Π424":"ὅς τις ὅδε κρατέει καὶ δὴ κακὰ πολλὰ ἔοργε",
"Π425":"Τρῶας, ἐπεὶ πολλῶν τε καὶ ἐσθλῶν γούνατ᾽ ἔλυσεν.",
"Π426":"ἦ ῥα, καὶ ἐξ ὀχέων σὺν τεύχεσιν ἆλτο χαμᾶζε.",
"Π427":"Πάτροκλος δ᾽ ἑτέρωθεν ἐπεὶ ἴδεν ἔκθορε δίφρου.",
"Π428":"οἳ δ᾽ ὥς τ᾽ αἰγυπιοὶ γαμψώνυχες ἀγκυλοχεῖλαι",
"Π429":"πέτρῃ ἐφ᾽ ὑψηλῇ μεγάλα κλάζοντε μάχωνται,",
"Π430":"ὣς οἳ κεκλήγοντες ἐπ᾽ ἀλλήλοισιν ὄρουσαν.",
"Π431":"τοὺς δὲ ἰδὼν ἐλέησε Κρόνου πάϊς ἀγκυλομήτεω,",
"Π432":"Ἥρην δὲ προσέειπε κασιγνήτην ἄλοχόν τε:",
"Π433":"ὤ μοι ἐγών, ὅ τέ μοι Σαρπηδόνα φίλτατον ἀνδρῶν",
"Π434":"μοῖρ᾽ ὑπὸ Πατρόκλοιο Μενοιτιάδαο δαμῆναι.",
"Π435":"διχθὰ δέ μοι κραδίη μέμονε φρεσὶν ὁρμαίνοντι,",
"Π436":"ἤ μιν ζωὸν ἐόντα μάχης ἄπο δακρυοέσσης",
"Π437":"θείω ἀναρπάξας Λυκίης ἐν πίονι δήμῳ,",
"Π438":"ἦ ἤδη ὑπὸ χερσὶ Μενοιτιάδαο δαμάσσω.",
"Π439":"τὸν δ᾽ ἠμείβετ᾽ ἔπειτα βοῶπις πότνια Ἥρη:",
"Π440":"αἰνότατε Κρονίδη ποῖον τὸν μῦθον ἔειπες.",
"Π441":"ἄνδρα θνητὸν ἐόντα πάλαι πεπρωμένον αἴσῃ",
"Π442":"ἂψ ἐθέλεις θανάτοιο δυσηχέος ἐξαναλῦσαι;",
"Π443":"ἔρδ᾽: ἀτὰρ οὔ τοι πάντες ἐπαινέομεν θεοὶ ἄλλοι.",
"Π444":"ἄλλο δέ τοι ἐρέω, σὺ δ᾽ ἐνὶ φρεσὶ βάλλεο σῇσιν:",
"Π445":"αἴ κε ζὼν πέμψῃς Σαρπηδόνα ὃν δὲ δόμον δέ,",
"Π446":"φράζεο μή τις ἔπειτα θεῶν ἐθέλῃσι καὶ ἄλλος",
"Π447":"πέμπειν ὃν φίλον υἱὸν ἀπὸ κρατερῆς ὑσμίνης:",
"Π448":"πολλοὶ γὰρ περὶ ἄστυ μέγα Πριάμοιο μάχονται",
"Π449":"υἱέες ἀθανάτων, τοῖσιν κότον αἰνὸν ἐνήσεις.",
"Π450":"ἀλλ᾽ εἴ τοι φίλος ἐστί, τεὸν δ᾽ ὀλοφύρεται ἦτορ,",
"Π451":"ἤτοι μέν μιν ἔασον ἐνὶ κρατερῇ ὑσμίνῃ",
"Π452":"χέρσ᾽ ὕπο Πατρόκλοιο Μενοιτιάδαο δαμῆναι:",
"Π453":"αὐτὰρ ἐπὴν δὴ τόν γε λίπῃ ψυχή τε καὶ αἰών,",
"Π454":"πέμπειν μιν θάνατόν τε φέρειν καὶ νήδυμον ὕπνον",
"Π455":"εἰς ὅ κε δὴ Λυκίης εὐρείης δῆμον ἵκωνται,",
"Π456":"ἔνθά ἑ ταρχύσουσι κασίγνητοί τε ἔται τε",
"Π457":"τύμβῳ τε στήλῃ τε: τὸ γὰρ γέρας ἐστὶ θανόντων.",
"Π458":"ὣς ἔφατ᾽, οὐδ᾽ ἀπίθησε πατὴρ ἀνδρῶν τε θεῶν τε:",
"Π459":"αἱματοέσσας δὲ ψιάδας κατέχευεν ἔραζε",
"Π460":"παῖδα φίλον τιμῶν, τόν οἱ Πάτροκλος ἔμελλε",
"Π461":"φθίσειν ἐν Τροίῃ ἐριβώλακι τηλόθι πάτρης.",
"Π462":"οἳ δ᾽ ὅτε δὴ σχεδὸν ἦσαν ἐπ᾽ ἀλλήλοισιν ἰόντες,",
"Π463":"ἔνθ᾽ ἤτοι Πάτροκλος ἀγακλειτὸν Θρασύμηλον,",
"Π464":"ὅς ῥ᾽ ἠῢς θεράπων Σαρπηδόνος ἦεν ἄνακτος,",
"Π465":"τὸν βάλε νείαιραν κατὰ γαστέρα, λῦσε δὲ γυῖα.",
"Π466":"Σαρπηδὼν δ᾽ αὐτοῦ μὲν ἀπήμβροτε δουρὶ φαεινῷ",
"Π467":"δεύτερον ὁρμηθείς, ὃ δὲ Πήδασον οὔτασεν ἵππον",
"Π468":"ἔγχεϊ δεξιὸν ὦμον: ὃ δ᾽ ἔβραχε θυμὸν ἀΐσθων,",
"Π469":"κὰδ δ᾽ ἔπεσ᾽ ἐν κονίῃσι μακών, ἀπὸ δ᾽ ἔπτατο θυμός.",
"Π470":"τὼ δὲ διαστήτην, κρίκε δὲ ζυγόν, ἡνία δέ σφι",
"Π471":"σύγχυτ᾽, ἐπεὶ δὴ κεῖτο παρήορος ἐν κονίῃσι.",
"Π472":"τοῖο μὲν Αὐτομέδων δουρικλυτὸς εὕρετο τέκμωρ:",
"Π473":"σπασσάμενος τανύηκες ἄορ παχέος παρὰ μηροῦ",
"Π474":"ἀΐξας ἀπέκοψε παρήορον οὐδ᾽ ἐμάτησε:",
"Π475":"τὼ δ᾽ ἰθυνθήτην, ἐν δὲ ῥυτῆρσι τάνυσθεν:",
"Π476":"τὼ δ᾽ αὖτις συνίτην ἔριδος πέρι θυμοβόροιο.",
"Π477":"ἔνθ᾽ αὖ Σαρπηδὼν μὲν ἀπήμβροτε δουρὶ φαεινῷ,",
"Π478":"Πατρόκλου δ᾽ ὑπὲρ ὦμον ἀριστερὸν ἤλυθ᾽ ἀκωκὴ",
"Π479":"ἔγχεος, οὐδ᾽ ἔβαλ᾽ αὐτόν: ὃ δ᾽ ὕστερος ὄρνυτο χαλκῷ",
"Π480":"Πάτροκλος: τοῦ δ᾽ οὐχ ἅλιον βέλος ἔκφυγε χειρός,",
"Π481":"ἀλλ᾽ ἔβαλ᾽ ἔνθ᾽ ἄρα τε φρένες ἔρχαται ἀμφ᾽ ἁδινὸν κῆρ.",
"Π482":"ἤριπε δ᾽ ὡς ὅτε τις δρῦς ἤριπεν ἢ ἀχερωῒς",
"Π483":"ἠὲ πίτυς βλωθρή, τήν τ᾽ οὔρεσι τέκτονες ἄνδρες",
"Π484":"ἐξέταμον πελέκεσσι νεήκεσι νήϊον εἶναι:",
"Π485":"ὣς ὃ πρόσθ᾽ ἵππων καὶ δίφρου κεῖτο τανυσθεὶς",
"Π486":"βεβρυχὼς κόνιος δεδραγμένος αἱματοέσσης.",
"Π487":"ἠΰτε ταῦρον ἔπεφνε λέων ἀγέληφι μετελθὼν",
"Π488":"αἴθωνα μεγάθυμον ἐν εἰλιπόδεσσι βόεσσι,",
"Π489":"ὤλετό τε στενάχων ὑπὸ γαμφηλῇσι λέοντος,",
"Π490":"ὣς ὑπὸ Πατρόκλῳ Λυκίων ἀγὸς ἀσπιστάων",
"Π491":"κτεινόμενος μενέαινε, φίλον δ᾽ ὀνόμηνεν ἑταῖρον:",
"Π492":"Γλαῦκε πέπον πολεμιστὰ μετ᾽ ἀνδράσι νῦν σε μάλα χρὴ",
"Π493":"αἰχμητήν τ᾽ ἔμεναι καὶ θαρσαλέον πολεμιστήν:",
"Π494":"νῦν τοι ἐελδέσθω πόλεμος κακός, εἰ θοός ἐσσι.",
"Π495":"πρῶτα μὲν ὄτρυνον Λυκίων ἡγήτορας ἄνδρας",
"Π496":"πάντῃ ἐποιχόμενος Σαρπηδόνος ἀμφιμάχεσθαι:",
"Π497":"αὐτὰρ ἔπειτα καὶ αὐτὸς ἐμεῦ πέρι μάρναο χαλκῷ.",
"Π498":"σοὶ γὰρ ἐγὼ καὶ ἔπειτα κατηφείη καὶ ὄνειδος",
"Π499":"ἔσσομαι ἤματα πάντα διαμπερές, εἴ κέ μ᾽ Ἀχαιοὶ",
"Π500":"τεύχεα συλήσωσι νεῶν ἐν ἀγῶνι πεσόντα.",
"Π501":"ἀλλ᾽ ἔχεο κρατερῶς, ὄτρυνε δὲ λαὸν ἅπαντα.",
"Π502":"ὣς ἄρα μιν εἰπόντα τέλος θανάτοιο κάλυψεν",
"Π503":"ὀφθαλμοὺς ῥῖνάς θ᾽: ὃ δὲ λὰξ ἐν στήθεσι βαίνων",
"Π504":"ἐκ χροὸς ἕλκε δόρυ, προτὶ δὲ φρένες αὐτῷ ἕποντο:",
"Π505":"τοῖο δ᾽ ἅμα ψυχήν τε καὶ ἔγχεος ἐξέρυσ᾽ αἰχμήν.",
"Π506":"Μυρμιδόνες δ᾽ αὐτοῦ σχέθον ἵππους φυσιόωντας",
"Π507":"ἱεμένους φοβέεσθαι, ἐπεὶ λίπον ἅρματ᾽ ἀνάκτων.",
"Π508":"Γλαύκῳ δ᾽ αἰνὸν ἄχος γένετο φθογγῆς ἀΐοντι:",
"Π509":"ὠρίνθη δέ οἱ ἦτορ ὅ τ᾽ οὐ δύνατο προσαμῦναι.",
"Π510":"χειρὶ δ᾽ ἑλὼν ἐπίεζε βραχίονα: τεῖρε γὰρ αὐτὸν",
"Π511":"ἕλκος, ὃ δή μιν Τεῦκρος ἐπεσσύμενον βάλεν ἰῷ",
"Π512":"τείχεος ὑψηλοῖο, ἀρὴν ἑτάροισιν ἀμύνων.",
"Π513":"εὐχόμενος δ᾽ ἄρα εἶπεν ἑκηβόλῳ Ἀπόλλωνι:",
"Π514":"κλῦθι ἄναξ ὅς που Λυκίης ἐν πίονι δήμῳ",
"Π515":"εἲς ἢ ἐνὶ Τροίῃ: δύνασαι δὲ σὺ πάντοσ᾽ ἀκούειν",
"Π516":"ἀνέρι κηδομένῳ, ὡς νῦν ἐμὲ κῆδος ἱκάνει.",
"Π517":"ἕλκος μὲν γὰρ ἔχω τόδε καρτερόν, ἀμφὶ δέ μοι χεὶρ",
"Π518":"ὀξείῃς ὀδύνῃσιν ἐλήλαται, οὐδέ μοι αἷμα",
"Π519":"τερσῆναι δύναται, βαρύθει δέ μοι ὦμος ὑπ᾽ αὐτοῦ:",
"Π520":"ἔγχος δ᾽ οὐ δύναμαι σχεῖν ἔμπεδον, οὐδὲ μάχεσθαι",
"Π521":"ἐλθὼν δυσμενέεσσιν. ἀνὴρ δ᾽ ὤριστος ὄλωλε",
"Π522":"Σαρπηδὼν Διὸς υἱός: ὃ δ᾽ οὐ οὗ παιδὸς ἀμύνει.",
"Π523":"ἀλλὰ σύ πέρ μοι ἄναξ τόδε καρτερὸν ἕλκος ἄκεσσαι,",
"Π524":"κοίμησον δ᾽ ὀδύνας, δὸς δὲ κράτος, ὄφρ᾽ ἑτάροισι",
"Π525":"κεκλόμενος Λυκίοισιν ἐποτρύνω πολεμίζειν,",
"Π526":"αὐτός τ᾽ ἀμφὶ νέκυι κατατεθνηῶτι μάχωμαι.",
"Π527":"ὣς ἔφατ᾽ εὐχόμενος, τοῦ δ᾽ ἔκλυε Φοῖβος Ἀπόλλων.",
"Π528":"αὐτίκα παῦσ᾽ ὀδύνας ἀπὸ δ᾽ ἕλκεος ἀργαλέοιο",
"Π529":"αἷμα μέλαν τέρσηνε, μένος δέ οἱ ἔμβαλε θυμῷ.",
"Π530":"Γλαῦκος δ᾽ ἔγνω ᾗσιν ἐνὶ φρεσὶ γήθησέν τε",
"Π531":"ὅττί οἱ ὦκ᾽ ἤκουσε μέγας θεὸς εὐξαμένοιο.",
"Π532":"πρῶτα μὲν ὄτρυνεν Λυκίων ἡγήτορας ἄνδρας",
"Π533":"πάντῃ ἐποιχόμενος Σαρπηδόνος ἀμφιμάχεσθαι:",
"Π534":"αὐτὰρ ἔπειτα μετὰ Τρῶας κίε μακρὰ βιβάσθων",
"Π535":"Πουλυδάμαντ᾽ ἔπι Πανθοΐδην καὶ Ἀγήνορα δῖον,",
"Π536":"βῆ δὲ μετ᾽ Αἰνείαν τε καὶ Ἕκτορα χαλκοκορυστήν,",
"Π537":"ἀγχοῦ δ᾽ ἱστάμενος ἔπεα πτερόεντα προσηύδα:",
"Π538":"Ἕκτορ νῦν δὴ πάγχυ λελασμένος εἰς ἐπικούρων,",
"Π539":"οἳ σέθεν εἵνεκα τῆλε φίλων καὶ πατρίδος αἴης",
"Π540":"θυμὸν ἀποφθινύθουσι: σὺ δ᾽ οὐκ ἐθέλεις ἐπαμύνειν.",
"Π541":"κεῖται Σαρπηδὼν Λυκίων ἀγὸς ἀσπιστάων,",
"Π542":"ὃς Λυκίην εἴρυτο δίκῃσί τε καὶ σθένεϊ ᾧ:",
"Π543":"τὸν δ᾽ ὑπὸ Πατρόκλῳ δάμασ᾽ ἔγχεϊ χάλκεος Ἄρης.",
"Π544":"ἀλλὰ φίλοι πάρστητε, νεμεσσήθητε δὲ θυμῷ,",
"Π545":"μὴ ἀπὸ τεύχε᾽ ἕλωνται, ἀεικίσσωσι δὲ νεκρὸν",
"Π546":"Μυρμιδόνες, Δαναῶν κεχολωμένοι ὅσσοι ὄλοντο,",
"Π547":"τοὺς ἐπὶ νηυσὶ θοῇσιν ἐπέφνομεν ἐγχείῃσιν.",
"Π548":"ὣς ἔφατο, Τρῶας δὲ κατὰ κρῆθεν λάβε πένθος",
"Π549":"ἄσχετον, οὐκ ἐπιεικτόν, ἐπεί σφισιν ἕρμα πόληος",
"Π550":"ἔσκε καὶ ἀλλοδαπός περ ἐών: πολέες γὰρ ἅμ᾽ αὐτῷ",
"Π551":"λαοὶ ἕποντ᾽, ἐν δ᾽ αὐτὸς ἀριστεύεσκε μάχεσθαι:",
"Π552":"βὰν δ᾽ ἰθὺς Δαναῶν λελιημένοι: ἦρχε δ᾽ ἄρά σφιν",
"Π553":"Ἕκτωρ χωόμενος Σαρπηδόνος. αὐτὰρ Ἀχαιοὺς",
"Π554":"ὦρσε Μενοιτιάδεω Πατροκλῆος λάσιον κῆρ:",
"Π555":"Αἴαντε πρώτω προσέφη μεμαῶτε καὶ αὐτώ:",
"Π556":"Αἴαντε νῦν σφῶϊν ἀμύνεσθαι φίλον ἔστω,",
"Π557":"οἷοί περ πάρος ἦτε μετ᾽ ἀνδράσιν ἢ καὶ ἀρείους.",
"Π558":"κεῖται ἀνὴρ ὃς πρῶτος ἐσήλατο τεῖχος Ἀχαιῶν",
"Π559":"Σαρπηδών: ἀλλ᾽ εἴ μιν ἀεικισσαίμεθ᾽ ἑλόντες,",
"Π560":"τεύχεά τ᾽ ὤμοιιν ἀφελοίμεθα, καί τιν᾽ ἑταίρων",
"Π561":"αὐτοῦ ἀμυνομένων δαμασαίμεθα νηλέϊ χαλκῷ.",
"Π562":"ὣς ἔφαθ᾽, οἳ δὲ καὶ αὐτοὶ ἀλέξασθαι μενέαινον.",
"Π563":"οἳ δ᾽ ἐπεὶ ἀμφοτέρωθεν ἐκαρτύναντο φάλαγγας",
"Π564":"Τρῶες καὶ Λύκιοι καὶ Μυρμιδόνες καὶ Ἀχαιοί,",
"Π565":"σύμβαλον ἀμφὶ νέκυι κατατεθνηῶτι μάχεσθαι",
"Π566":"δεινὸν ἀΰσαντες: μέγα δ᾽ ἔβραχε τεύχεα φωτῶν.",
"Π567":"Ζεὺς δ᾽ ἐπὶ νύκτ᾽ ὀλοὴν τάνυσε κρατερῇ ὑσμίνῃ,",
"Π568":"ὄφρα φίλῳ περὶ παιδὶ μάχης ὀλοὸς πόνος εἴη.",
"Π569":"ὦσαν δὲ πρότεροι Τρῶες ἑλίκωπας Ἀχαιούς:",
"Π570":"βλῆτο γὰρ οὔ τι κάκιστος ἀνὴρ μετὰ Μυρμιδόνεσσιν",
"Π571":"υἱὸς Ἀγακλῆος μεγαθύμου δῖος Ἐπειγεύς,",
"Π572":"ὅς ῥ᾽ ἐν Βουδείῳ εὖ ναιομένῳ ἤνασσε",
"Π573":"τὸ πρίν: ἀτὰρ τότε γ᾽ ἐσθλὸν ἀνεψιὸν ἐξεναρίξας",
"Π574":"ἐς Πηλῆ᾽ ἱκέτευσε καὶ ἐς Θέτιν ἀργυρόπεζαν:",
"Π575":"οἳ δ᾽ ἅμ᾽ Ἀχιλλῆϊ ῥηξήνορι πέμπον ἕπεσθαι",
"Π576":"Ἴλιον εἰς εὔπωλον, ἵνα Τρώεσσι μάχοιτο.",
"Π577":"τόν ῥα τόθ᾽ ἁπτόμενον νέκυος βάλε φαίδιμος Ἕκτωρ",
"Π578":"χερμαδίῳ κεφαλήν: ἣ δ᾽ ἄνδιχα πᾶσα κεάσθη",
"Π579":"ἐν κόρυθι βριαρῇ: ὃ δ᾽ ἄρα πρηνὴς ἐπὶ νεκρῷ",
"Π580":"κάππεσεν, ἀμφὶ δέ μιν θάνατος χύτο θυμοραϊστής.",
"Π581":"Πατρόκλῳ δ᾽ ἄρ᾽ ἄχος γένετο φθιμένου ἑτάροιο,",
"Π582":"ἴθυσεν δὲ διὰ προμάχων ἴρηκι ἐοικὼς",
"Π583":"ὠκέϊ, ὅς τ᾽ ἐφόβησε κολοιούς τε ψῆράς τε:",
"Π584":"ὣς ἰθὺς Λυκίων Πατρόκλεες ἱπποκέλευθε",
"Π585":"ἔσσυο καὶ Τρώων, κεχόλωσο δὲ κῆρ ἑτάροιο.",
"Π586":"καί ῥ᾽ ἔβαλε Σθενέλαον Ἰθαιμένεος φίλον υἱὸν",
"Π587":"αὐχένα χερμαδίῳ, ῥῆξεν δ᾽ ἀπὸ τοῖο τένοντας.",
"Π588":"χώρησαν δ᾽ ὑπό τε πρόμαχοι καὶ φαίδιμος Ἕκτωρ.",
"Π589":"ὅσση δ᾽ αἰγανέης ῥιπὴ ταναοῖο τέτυκται,",
"Π590":"ἥν ῥά τ᾽ ἀνὴρ ἀφέῃ πειρώμενος ἢ ἐν ἀέθλῳ",
"Π591":"ἠὲ καὶ ἐν πολέμῳ δηΐων ὕπο θυμοραϊστέων,",
"Π592":"τόσσον ἐχώρησαν Τρῶες, ὤσαντο δ᾽ Ἀχαιοί.",
"Π593":"Γλαῦκος δὲ πρῶτος Λυκίων ἀγὸς ἀσπιστάων",
"Π594":"ἐτράπετ᾽, ἔκτεινεν δὲ Βαθυκλῆα μεγάθυμον",
"Π595":"Χάλκωνος φίλον υἱόν, ὃς Ἑλλάδι οἰκία ναίων",
"Π596":"ὄλβῳ τε πλούτῳ τε μετέπρεπε Μυρμιδόνεσσι.",
"Π597":"τὸν μὲν ἄρα Γλαῦκος στῆθος μέσον οὔτασε δουρὶ",
"Π598":"στρεφθεὶς ἐξαπίνης, ὅτε μιν κατέμαρπτε διώκων:",
"Π599":"δούπησεν δὲ πεσών: πυκινὸν δ᾽ ἄχος ἔλλαβ᾽ Ἀχαιούς,",
"Π600":"ὡς ἔπεσ᾽ ἐσθλὸς ἀνήρ: μέγα δὲ Τρῶες κεχάροντο,",
"Π601":"στὰν δ᾽ ἀμφ᾽ αὐτὸν ἰόντες ἀολλέες: οὐδ᾽ ἄρ᾽ Ἀχαιοὶ",
"Π602":"ἀλκῆς ἐξελάθοντο, μένος δ᾽ ἰθὺς φέρον αὐτῶν.",
"Π603":"ἔνθ᾽ αὖ Μηριόνης Τρώων ἕλεν ἄνδρα κορυστὴν",
"Π604":"Λαόγονον θρασὺν υἱὸν Ὀνήτορος, ὃς Διὸς ἱρεὺς",
"Π605":"Ἰδαίου ἐτέτυκτο, θεὸς δ᾽ ὣς τίετο δήμῳ.",
"Π606":"τὸν βάλ᾽ ὑπὸ γναθμοῖο καὶ οὔατος: ὦκα δὲ θυμὸς",
"Π607":"ᾤχετ᾽ ἀπὸ μελέων, στυγερὸς δ᾽ ἄρα μιν σκότος εἷλεν.",
"Π608":"Αἰνείας δ᾽ ἐπὶ Μηριόνῃ δόρυ χάλκεον ἧκεν:",
"Π609":"ἔλπετο γὰρ τεύξεσθαι ὑπασπίδια προβιβῶντος.",
"Π610":"ἀλλ᾽ ὃ μὲν ἄντα ἰδὼν ἠλεύατο χάλκεον ἔγχος:",
"Π611":"πρόσσω γὰρ κατέκυψε, τὸ δ᾽ ἐξόπιθεν δόρυ μακρὸν",
"Π612":"οὔδει ἐνισκίμφθη, ἐπὶ δ᾽ οὐρίαχος πελεμίχθη",
"Π613":"ἔγχεος: ἔνθα δ᾽ ἔπειτ᾽ ἀφίει μένος ὄβριμος Ἄρης.",
"Π614":"αἰχμὴ δ᾽ Αἰνείαο κραδαινομένη κατὰ γαίης",
"Π615":"ᾤχετ᾽, ἐπεί ῥ᾽ ἅλιον στιβαρῆς ἀπὸ χειρὸς ὄρουσεν.",
"Π616":"Αἰνείας δ᾽ ἄρα θυμὸν ἐχώσατο φώνησέν τε:",
"Π617":"Μηριόνη τάχα κέν σε καὶ ὀρχηστήν περ ἐόντα",
"Π618":"ἔγχος ἐμὸν κατέπαυσε διαμπερές, εἴ σ᾽ ἔβαλόν περ.",
"Π619":"τὸν δ᾽ αὖ Μηριόνης δουρικλυτὸς ἀντίον ηὔδα:",
"Π620":"Αἰνεία χαλεπόν σε καὶ ἴφθιμόν περ ἐόντα",
"Π621":"πάντων ἀνθρώπων σβέσσαι μένος, ὅς κέ σευ ἄντα",
"Π622":"ἔλθῃ ἀμυνόμενος: θνητὸς δέ νυ καὶ σὺ τέτυξαι.",
"Π623":"εἰ καὶ ἐγώ σε βάλοιμι τυχὼν μέσον ὀξέϊ χαλκῷ,",
"Π624":"αἶψά κε καὶ κρατερός περ ἐὼν καὶ χερσὶ πεποιθὼς",
"Π625":"εὖχος ἐμοὶ δοίης, ψυχὴν δ᾽ Ἄϊδι κλυτοπώλῳ.",
"Π626":"ὣς φάτο, τὸν δ᾽ ἐνένιπε Μενοιτίου ἄλκιμος υἱός:",
"Π627":"Μηριόνη τί σὺ ταῦτα καὶ ἐσθλὸς ἐὼν ἀγορεύεις;",
"Π628":"ὦ πέπον οὔ τοι Τρῶες ὀνειδείοις ἐπέεσσι",
"Π629":"νεκροῦ χωρήσουσι: πάρος τινὰ γαῖα καθέξει.",
"Π630":"ἐν γὰρ χερσὶ τέλος πολέμου, ἐπέων δ᾽ ἐνὶ βουλῇ:",
"Π631":"τὼ οὔ τι χρὴ μῦθον ὀφέλλειν, ἀλλὰ μάχεσθαι.",
"Π632":"ὣς εἰπὼν ὃ μὲν ἦρχ᾽, ὃ δ᾽ ἅμ᾽ ἕσπετο ἰσόθεος φώς.",
"Π633":"τῶν δ᾽ ὥς τε δρυτόμων ἀνδρῶν ὀρυμαγδὸς ὀρώρει",
"Π634":"οὔρεος ἐν βήσσῃς, ἕκαθεν δέ τε γίγνετ᾽ ἀκουή,",
"Π635":"ὣς τῶν ὄρνυτο δοῦπος ἀπὸ χθονὸς εὐρυοδείης",
"Π636":"χαλκοῦ τε ῥινοῦ τε βοῶν τ᾽ εὐποιητάων,",
"Π637":"νυσσομένων ξίφεσίν τε καὶ ἔγχεσιν ἀμφιγύοισιν.",
"Π638":"οὐδ᾽ ἂν ἔτι φράδμων περ ἀνὴρ Σαρπηδόνα δῖον",
"Π639":"ἔγνω, ἐπεὶ βελέεσσι καὶ αἵματι καὶ κονίῃσιν",
"Π640":"ἐκ κεφαλῆς εἴλυτο διαμπερὲς ἐς πόδας ἄκρους.",
"Π641":"οἳ δ᾽ αἰεὶ περὶ νεκρὸν ὁμίλεον, ὡς ὅτε μυῖαι",
"Π642":"σταθμῷ ἔνι βρομέωσι περιγλαγέας κατὰ πέλλας",
"Π643":"ὥρῃ ἐν εἰαρινῇ, ὅτε τε γλάγος ἄγγεα δεύει:",
"Π644":"ὣς ἄρα τοὶ περὶ νεκρὸν ὁμίλεον, οὐδέ ποτε Ζεὺς",
"Π645":"τρέψεν ἀπὸ κρατερῆς ὑσμίνης ὄσσε φαεινώ,",
"Π646":"ἀλλὰ κατ᾽ αὐτοὺς αἰὲν ὅρα καὶ φράζετο θυμῷ,",
"Π647":"πολλὰ μάλ᾽ ἀμφὶ φόνῳ Πατρόκλου μερμηρίζων,",
"Π648":"ἢ ἤδη καὶ κεῖνον ἐνὶ κρατερῇ ὑσμίνῃ",
"Π649":"αὐτοῦ ἐπ᾽ ἀντιθέῳ Σαρπηδόνι φαίδιμος Ἕκτωρ",
"Π650":"χαλκῷ δῃώσῃ, ἀπό τ᾽ ὤμων τεύχε᾽ ἕληται,",
"Π651":"ἦ ἔτι καὶ πλεόνεσσιν ὀφέλλειεν πόνον αἰπύν.",
"Π652":"ὧδε δέ οἱ φρονέοντι δοάσσατο κέρδιον εἶναι",
"Π653":"ὄφρ᾽ ἠῢς θεράπων Πηληϊάδεω Ἀχιλῆος",
"Π654":"ἐξαῦτις Τρῶάς τε καὶ Ἕκτορα χαλκοκορυστὴν",
"Π655":"ὤσαιτο προτὶ ἄστυ, πολέων δ᾽ ἀπὸ θυμὸν ἕλοιτο.",
"Π656":"Ἕκτορι δὲ πρωτίστῳ ἀνάλκιδα θυμὸν ἐνῆκεν:",
"Π657":"ἐς δίφρον δ᾽ ἀναβὰς φύγαδ᾽ ἔτραπε, κέκλετο δ᾽ ἄλλους",
"Π658":"Τρῶας φευγέμεναι: γνῶ γὰρ Διὸς ἱρὰ τάλαντα.",
"Π659":"ἔνθ᾽ οὐδ᾽ ἴφθιμοι Λύκιοι μένον, ἀλλὰ φόβηθεν",
"Π660":"πάντες, ἐπεὶ βασιλῆα ἴδον βεβλαμμένον ἦτορ",
"Π661":"κείμενον ἐν νεκύων ἀγύρει: πολέες γὰρ ἐπ᾽ αὐτῷ",
"Π662":"κάππεσον, εὖτ᾽ ἔριδα κρατερὴν ἐτάνυσσε Κρονίων.",
"Π663":"οἳ δ᾽ ἄρ᾽ ἀπ᾽ ὤμοιιν Σαρπηδόνος ἔντε᾽ ἕλοντο",
"Π664":"χάλκεα μαρμαίροντα, τὰ μὲν κοίλας ἐπὶ νῆας",
"Π665":"δῶκε φέρειν ἑτάροισι Μενοιτίου ἄλκιμος υἱός.",
"Π666":"καὶ τότ᾽ Ἀπόλλωνα προσέφη νεφεληγερέτα Ζεύς:",
"Π667":"εἰ δ᾽ ἄγε νῦν φίλε Φοῖβε, κελαινεφὲς αἷμα κάθηρον",
"Π668":"ἐλθὼν ἐκ βελέων Σαρπηδόνα, καί μιν ἔπειτα",
"Π669":"πολλὸν ἀπὸ πρὸ φέρων λοῦσον ποταμοῖο ῥοῇσι",
"Π670":"χρῖσόν τ᾽ ἀμβροσίῃ, περὶ δ᾽ ἄμβροτα εἵματα ἕσσον:",
"Π671":"πέμπε δέ μιν πομποῖσιν ἅμα κραιπνοῖσι φέρεσθαι",
"Π672":"ὕπνῳ καὶ θανάτῳ διδυμάοσιν, οἵ ῥά μιν ὦκα",
"Π673":"θήσουσ᾽ ἐν Λυκίης εὐρείης πίονι δήμῳ,",
"Π674":"ἔνθά ἑ ταρχύσουσι κασίγνητοί τε ἔται τε",
"Π675":"τύμβῳ τε στήλῃ τε: τὸ γὰρ γέρας ἐστὶ θανόντων.",
"Π676":"ὣς ἔφατ᾽, οὐδ᾽ ἄρα πατρὸς ἀνηκούστησεν Ἀπόλλων.",
"Π677":"βῆ δὲ κατ᾽ Ἰδαίων ὀρέων ἐς φύλοπιν αἰνήν,",
"Π678":"αὐτίκα δ᾽ ἐκ βελέων Σαρπηδόνα δῖον ἀείρας",
"Π679":"πολλὸν ἀπὸ πρὸ φέρων λοῦσεν ποταμοῖο ῥοῇσι",
"Π680":"χρῖσέν τ᾽ ἀμβροσίῃ, περὶ δ᾽ ἄμβροτα εἵματα ἕσσε:",
"Π681":"πέμπε δέ μιν πομποῖσιν ἅμα κραιπνοῖσι φέρεσθαι,",
"Π682":"ὕπνῳ καὶ θανάτῳ διδυμάοσιν, οἵ ῥά μιν ὦκα",
"Π683":"κάτθεσαν ἐν Λυκίης εὐρείης πίονι δήμῳ.",
"Π684":"Πάτροκλος δ᾽ ἵπποισι καὶ Αὐτομέδοντι κελεύσας",
"Π685":"Τρῶας καὶ Λυκίους μετεκίαθε, καὶ μέγ᾽ ἀάσθη",
"Π686":"νήπιος: εἰ δὲ ἔπος Πηληϊάδαο φύλαξεν",
"Π687":"ἦ τ᾽ ἂν ὑπέκφυγε κῆρα κακὴν μέλανος θανάτοιο.",
"Π688":"ἀλλ᾽ αἰεί τε Διὸς κρείσσων νόος ἠέ περ ἀνδρῶν:",
"Π689":"ὅς τε καὶ ἄλκιμον ἄνδρα φοβεῖ καὶ ἀφείλετο νίκην",
"Π690":"ῥηϊδίως, ὅτε δ᾽ αὐτὸς ἐποτρύνῃσι μάχεσθαι:",
"Π691":"ὅς οἱ καὶ τότε θυμὸν ἐνὶ στήθεσσιν ἀνῆκεν.",
"Π692":"ἔνθα τίνα πρῶτον τίνα δ᾽ ὕστατον ἐξενάριξας",
"Π693":"Πατρόκλεις, ὅτε δή σε θεοὶ θάνατον δὲ κάλεσσαν;",
"Π694":"Ἄδρηστον μὲν πρῶτα καὶ Αὐτόνοον καὶ Ἔχεκλον",
"Π695":"καὶ Πέριμον Μεγάδην καὶ Ἐπίστορα καὶ Μελάνιππον,",
"Π696":"αὐτὰρ ἔπειτ᾽ Ἔλασον καὶ Μούλιον ἠδὲ Πυλάρτην:",
"Π697":"τοὺς ἕλεν: οἳ δ᾽ ἄλλοι φύγαδε μνώοντο ἕκαστος.",
"Π698":"ἔνθά κεν ὑψίπυλον Τροίην ἕλον υἷες Ἀχαιῶν",
"Π699":"Πατρόκλου ὑπὸ χερσί, περὶ πρὸ γὰρ ἔγχεϊ θῦεν,",
"Π700":"εἰ μὴ Ἀπόλλων Φοῖβος ἐϋδμήτου ἐπὶ πύργου",
"Π701":"ἔστη τῷ ὀλοὰ φρονέων, Τρώεσσι δ᾽ ἀρήγων.",
"Π702":"τρὶς μὲν ἐπ᾽ ἀγκῶνος βῆ τείχεος ὑψηλοῖο",
"Π703":"Πάτροκλος, τρὶς δ᾽ αὐτὸν ἀπεστυφέλιξεν Ἀπόλλων",
"Π704":"χείρεσσ᾽ ἀθανάτῃσι φαεινὴν ἀσπίδα νύσσων.",
"Π705":"ἀλλ᾽ ὅτε δὴ τὸ τέταρτον ἐπέσσυτο δαίμονι ἶσος,",
"Π706":"δεινὰ δ᾽ ὁμοκλήσας ἔπεα πτερόεντα προσηύδα:",
"Π707":"χάζεο διογενὲς Πατρόκλεες: οὔ νύ τοι αἶσα",
"Π708":"σῷ ὑπὸ δουρὶ πόλιν πέρθαι Τρώων ἀγερώχων,",
"Π709":"οὐδ᾽ ὑπ᾽ Ἀχιλλῆος, ὅς περ σέο πολλὸν ἀμείνων.",
"Π710":"ὣς φάτο, Πάτροκλος δ᾽ ἀνεχάζετο πολλὸν ὀπίσσω",
"Π711":"μῆνιν ἀλευάμενος ἑκατηβόλου Ἀπόλλωνος.",
"Π712":"Ἕκτωρ δ᾽ ἐν Σκαιῇσι πύλῃς ἔχε μώνυχας ἵππους:",
"Π713":"δίζε γὰρ ἠὲ μάχοιτο κατὰ κλόνον αὖτις ἐλάσσας,",
"Π714":"ἦ λαοὺς ἐς τεῖχος ὁμοκλήσειεν ἀλῆναι.",
"Π715":"ταῦτ᾽ ἄρα οἱ φρονέοντι παρίστατο Φοῖβος Ἀπόλλων",
"Π716":"ἀνέρι εἰσάμενος αἰζηῷ τε κρατερῷ τε",
"Π717":"Ἀσίῳ, ὃς μήτρως ἦν Ἕκτορος ἱπποδάμοιο",
"Π718":"αὐτοκασίγνητος Ἑκάβης, υἱὸς δὲ Δύμαντος,",
"Π719":"ὃς Φρυγίῃ ναίεσκε ῥοῇς ἔπι Σαγγαρίοιο:",
"Π720":"τῷ μιν ἐεισάμενος προσέφη Διὸς υἱὸς Ἀπόλλων:",
"Π721":"Ἕκτορ τίπτε μάχης ἀποπαύεαι; οὐδέ τί σε χρή.",
"Π722":"αἴθ᾽ ὅσον ἥσσων εἰμί, τόσον σέο φέρτερος εἴην:",
"Π723":"τώ κε τάχα στυγερῶς πολέμου ἀπερωήσειας.",
"Π724":"ἀλλ᾽ ἄγε Πατρόκλῳ ἔφεπε κρατερώνυχας ἵππους,",
"Π725":"αἴ κέν πώς μιν ἕλῃς, δώῃ δέ τοι εὖχος Ἀπόλλων.",
"Π726":"ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν,",
"Π727":"Κεβριόνῃ δ᾽ ἐκέλευσε δαΐφρονι φαίδιμος Ἕκτωρ",
"Π728":"ἵππους ἐς πόλεμον πεπληγέμεν. αὐτὰρ Ἀπόλλων",
"Π729":"δύσεθ᾽ ὅμιλον ἰών, ἐν δὲ κλόνον Ἀργείοισιν",
"Π730":"ἧκε κακόν, Τρωσὶν δὲ καὶ Ἕκτορι κῦδος ὄπαζεν.",
"Π731":"Ἕκτωρ δ᾽ ἄλλους μὲν Δαναοὺς ἔα οὐδ᾽ ἐνάριζεν:",
"Π732":"αὐτὰρ ὃ Πατρόκλῳ ἔφεπε κρατερώνυχας ἵππους.",
"Π733":"Πάτροκλος δ᾽ ἑτέρωθεν ἀφ᾽ ἵππων ἆλτο χαμᾶζε",
"Π734":"σκαιῇ ἔγχος ἔχων: ἑτέρηφι δὲ λάζετο πέτρον",
"Π735":"μάρμαρον ὀκριόεντα τόν οἱ περὶ χεὶρ ἐκάλυψεν,",
"Π736":"ἧκε δ᾽ ἐρεισάμενος, οὐδὲ δὴν χάζετο φωτός,",
"Π737":"οὐδ᾽ ἁλίωσε βέλος, βάλε δ᾽ Ἕκτορος ἡνιοχῆα",
"Π738":"Κεβριόνην νόθον υἱὸν ἀγακλῆος Πριάμοιο",
"Π739":"ἵππων ἡνί᾽ ἔχοντα μετώπιον ὀξέϊ λᾶϊ.",
"Π740":"ἀμφοτέρας δ᾽ ὀφρῦς σύνελεν λίθος, οὐδέ οἱ ἔσχεν",
"Π741":"ὀστέον, ὀφθαλμοὶ δὲ χαμαὶ πέσον ἐν κονίῃσιν",
"Π742":"αὐτοῦ πρόσθε ποδῶν: ὃ δ᾽ ἄρ᾽ ἀρνευτῆρι ἐοικὼς",
"Π743":"κάππεσ᾽ ἀπ᾽ εὐεργέος δίφρου, λίπε δ᾽ ὀστέα θυμός.",
"Π744":"τὸν δ᾽ ἐπικερτομέων προσέφης Πατρόκλεες ἱππεῦ:",
"Π745":"ὢ πόποι ἦ μάλ᾽ ἐλαφρὸς ἀνήρ, ὡς ῥεῖα κυβιστᾷ.",
"Π746":"εἰ δή που καὶ πόντῳ ἐν ἰχθυόεντι γένοιτο,",
"Π747":"πολλοὺς ἂν κορέσειεν ἀνὴρ ὅδε τήθεα διφῶν",
"Π748":"νηὸς ἀποθρῴσκων, εἰ καὶ δυσπέμφελος εἴη,",
"Π749":"ὡς νῦν ἐν πεδίῳ ἐξ ἵππων ῥεῖα κυβιστᾷ.",
"Π750":"ἦ ῥα καὶ ἐν Τρώεσσι κυβιστητῆρες ἔασιν.",
"Π751":"ὣς εἰπὼν ἐπὶ Κεβριόνῃ ἥρωϊ βεβήκει",
"Π752":"οἶμα λέοντος ἔχων, ὅς τε σταθμοὺς κεραΐζων",
"Π753":"ἔβλητο πρὸς στῆθος, ἑή τέ μιν ὤλεσεν ἀλκή:",
"Π754":"ὣς ἐπὶ Κεβριόνῃ Πατρόκλεες ἆλσο μεμαώς.",
"Π755":"Ἕκτωρ δ᾽ αὖθ᾽ ἑτέρωθεν ἀφ᾽ ἵππων ἆλτο χαμᾶζε.",
"Π756":"τὼ περὶ Κεβριόναο λέονθ᾽ ὣς δηρινθήτην,",
"Π757":"ὥ τ᾽ ὄρεος κορυφῇσι περὶ κταμένης ἐλάφοιο",
"Π758":"ἄμφω πεινάοντε μέγα φρονέοντε μάχεσθον:",
"Π759":"ὣς περὶ Κεβριόναο δύω μήστωρες ἀϋτῆς",
"Π760":"Πάτροκλός τε Μενοιτιάδης καὶ φαίδιμος Ἕκτωρ",
"Π761":"ἵεντ᾽ ἀλλήλων ταμέειν χρόα νηλέϊ χαλκῷ.",
"Π762":"Ἕκτωρ μὲν κεφαλῆφιν ἐπεὶ λάβεν οὐχὶ μεθίει:",
"Π763":"Πάτροκλος δ᾽ ἑτέρωθεν ἔχεν ποδός: οἳ δὲ δὴ ἄλλοι",
"Π764":"Τρῶες καὶ Δαναοὶ σύναγον κρατερὴν ὑσμίνην.",
"Π765":"ὡς δ᾽ Εὖρός τε Νότος τ᾽ ἐριδαίνετον ἀλλήλοιιν",
"Π766":"οὔρεος ἐν βήσσῃς βαθέην πελεμιζέμεν ὕλην",
"Π767":"φηγόν τε μελίην τε τανύφλοιόν τε κράνειαν,",
"Π768":"αἵ τε πρὸς ἀλλήλας ἔβαλον τανυήκεας ὄζους",
"Π769":"ἠχῇ θεσπεσίῃ, πάταγος δέ τε ἀγνυμενάων,",
"Π770":"ὣς Τρῶες καὶ Ἀχαιοὶ ἐπ᾽ ἀλλήλοισι θορόντες",
"Π771":"δῄουν, οὐδ᾽ ἕτεροι μνώοντ᾽ ὀλοοῖο φόβοιο.",
"Π772":"πολλὰ δὲ Κεβριόνην ἀμφ᾽ ὀξέα δοῦρα πεπήγει",
"Π773":"ἰοί τε πτερόεντες ἀπὸ νευρῆφι θορόντες,",
"Π774":"πολλὰ δὲ χερμάδια μεγάλ᾽ ἀσπίδας ἐστυφέλιξαν",
"Π775":"μαρναμένων ἀμφ᾽ αὐτόν: ὃ δ᾽ ἐν στροφάλιγγι κονίης",
"Π776":"κεῖτο μέγας μεγαλωστί, λελασμένος ἱπποσυνάων.",
"Π777":"ὄφρα μὲν Ἠέλιος μέσον οὐρανὸν ἀμφιβεβήκει,",
"Π778":"τόφρα μάλ᾽ ἀμφοτέρων βέλε᾽ ἥπτετο, πῖπτε δὲ λαός:",
"Π779":"ἦμος δ᾽ Ἠέλιος μετενίσετο βουλυτὸν δέ,",
"Π780":"καὶ τότε δή ῥ᾽ ὑπὲρ αἶσαν Ἀχαιοὶ φέρτεροι ἦσαν.",
"Π781":"ἐκ μὲν Κεβριόνην βελέων ἥρωα ἔρυσσαν",
"Π782":"Τρώων ἐξ ἐνοπῆς, καὶ ἀπ᾽ ὤμων τεύχε᾽ ἕλοντο,",
"Π783":"Πάτροκλος δὲ Τρωσὶ κακὰ φρονέων ἐνόρουσε.",
"Π784":"τρὶς μὲν ἔπειτ᾽ ἐπόρουσε θοῷ ἀτάλαντος Ἄρηϊ",
"Π785":"σμερδαλέα ἰάχων, τρὶς δ᾽ ἐννέα φῶτας ἔπεφνεν.",
"Π786":"ἀλλ᾽ ὅτε δὴ τὸ τέταρτον ἐπέσσυτο δαίμονι ἶσος,",
"Π787":"ἔνθ᾽ ἄρα τοι Πάτροκλε φάνη βιότοιο τελευτή:",
"Π788":"ἤντετο γάρ τοι Φοῖβος ἐνὶ κρατερῇ ὑσμίνῃ",
"Π789":"δεινός: ὃ μὲν τὸν ἰόντα κατὰ κλόνον οὐκ ἐνόησεν,",
"Π790":"ἠέρι γὰρ πολλῇ κεκαλυμμένος ἀντεβόλησε:",
"Π791":"στῆ δ᾽ ὄπιθεν, πλῆξεν δὲ μετάφρενον εὐρέε τ᾽ ὤμω",
"Π792":"χειρὶ καταπρηνεῖ, στρεφεδίνηθεν δέ οἱ ὄσσε.",
"Π793":"τοῦ δ᾽ ἀπὸ μὲν κρατὸς κυνέην βάλε Φοῖβος Ἀπόλλων:",
"Π794":"ἣ δὲ κυλινδομένη καναχὴν ἔχε ποσσὶν ὑφ᾽ ἵππων",
"Π795":"αὐλῶπις τρυφάλεια, μιάνθησαν δὲ ἔθειραι",
"Π796":"αἵματι καὶ κονίῃσι: πάρος γε μὲν οὐ θέμις ἦεν",
"Π797":"ἱππόκομον πήληκα μιαίνεσθαι κονίῃσιν,",
"Π798":"ἀλλ᾽ ἀνδρὸς θείοιο κάρη χαρίεν τε μέτωπον",
"Π799":"ῥύετ᾽ Ἀχιλλῆος: τότε δὲ Ζεὺς Ἕκτορι δῶκεν",
"Π800":"ᾗ κεφαλῇ φορέειν, σχεδόθεν δέ οἱ ἦεν ὄλεθρος.",
"Π801":"πᾶν δέ οἱ ἐν χείρεσσιν ἄγη δολιχόσκιον ἔγχος",
"Π802":"βριθὺ μέγα στιβαρὸν κεκορυθμένον: αὐτὰρ ἀπ᾽ ὤμων",
"Π803":"ἀσπὶς σὺν τελαμῶνι χαμαὶ πέσε τερμιόεσσα.",
"Π804":"λῦσε δέ οἱ θώρηκα ἄναξ Διὸς υἱὸς Ἀπόλλων.",
"Π805":"τὸν δ᾽ ἄτη φρένας εἷλε, λύθεν δ᾽ ὑπὸ φαίδιμα γυῖα,",
"Π806":"στῆ δὲ ταφών: ὄπιθεν δὲ μετάφρενον ὀξέϊ δουρὶ",
"Π807":"ὤμων μεσσηγὺς σχεδόθεν βάλε Δάρδανος ἀνὴρ",
"Π808":"Πανθοΐδης Εὔφορβος, ὃς ἡλικίην ἐκέκαστο",
"Π809":"ἔγχεΐ θ᾽ ἱπποσύνῃ τε πόδεσσί τε καρπαλίμοισι:",
"Π810":"καὶ γὰρ δὴ τότε φῶτας ἐείκοσι βῆσεν ἀφ᾽ ἵππων",
"Π811":"πρῶτ᾽ ἐλθὼν σὺν ὄχεσφι διδασκόμενος πολέμοιο:",
"Π812":"ὅς τοι πρῶτος ἐφῆκε βέλος Πατρόκλεες ἱππεῦ",
"Π813":"οὐδὲ δάμασσ᾽: ὃ μὲν αὖτις ἀνέδραμε, μίκτο δ᾽ ὁμίλῳ,",
"Π814":"ἐκ χροὸς ἁρπάξας δόρυ μείλινον, οὐδ᾽ ὑπέμεινε",
"Π815":"Πάτροκλον γυμνόν περ ἐόντ᾽ ἐν δηϊοτῆτι.",
"Π816":"Πάτροκλος δὲ θεοῦ πληγῇ καὶ δουρὶ δαμασθεὶς",
"Π817":"ἂψ ἑτάρων εἰς ἔθνος ἐχάζετο κῆρ᾽ ἀλεείνων.",
"Π818":"Ἕκτωρ δ᾽ ὡς εἶδεν Πατροκλῆα μεγάθυμον",
"Π819":"ἂψ ἀναχαζόμενον βεβλημένον ὀξέϊ χαλκῷ,",
"Π820":"ἀγχίμολόν ῥά οἱ ἦλθε κατὰ στίχας, οὖτα δὲ δουρὶ",
"Π821":"νείατον ἐς κενεῶνα, διὰ πρὸ δὲ χαλκὸν ἔλασσε:",
"Π822":"δούπησεν δὲ πεσών, μέγα δ᾽ ἤκαχε λαὸν Ἀχαιῶν:",
"Π823":"ὡς δ᾽ ὅτε σῦν ἀκάμαντα λέων ἐβιήσατο χάρμῃ,",
"Π824":"ὥ τ᾽ ὄρεος κορυφῇσι μέγα φρονέοντε μάχεσθον",
"Π825":"πίδακος ἀμφ᾽ ὀλίγης: ἐθέλουσι δὲ πιέμεν ἄμφω:",
"Π826":"πολλὰ δέ τ᾽ ἀσθμαίνοντα λέων ἐδάμασσε βίηφιν:",
"Π827":"ὣς πολέας πεφνόντα Μενοιτίου ἄλκιμον υἱὸν",
"Π828":"Ἕκτωρ Πριαμίδης σχεδὸν ἔγχεϊ θυμὸν ἀπηύρα,",
"Π829":"καί οἱ ἐπευχόμενος ἔπεα πτερόεντα προσηύδα:",
"Π830":"Πάτροκλ᾽ ἦ που ἔφησθα πόλιν κεραϊξέμεν ἁμήν,",
"Π831":"Τρωϊάδας δὲ γυναῖκας ἐλεύθερον ἦμαρ ἀπούρας",
"Π832":"ἄξειν ἐν νήεσσι φίλην ἐς πατρίδα γαῖαν",
"Π833":"νήπιε: τάων δὲ πρόσθ᾽ Ἕκτορος ὠκέες ἵπποι",
"Π834":"ποσσὶν ὀρωρέχαται πολεμίζειν: ἔγχεϊ δ᾽ αὐτὸς",
"Π835":"Τρωσὶ φιλοπτολέμοισι μεταπρέπω, ὅ σφιν ἀμύνω",
"Π836":"ἦμαρ ἀναγκαῖον: σὲ δέ τ᾽ ἐνθάδε γῦπες ἔδονται.",
"Π837":"ἆ δείλ᾽, οὐδέ τοι ἐσθλὸς ἐὼν χραίσμησεν Ἀχιλλεύς,",
"Π838":"ὅς πού τοι μάλα πολλὰ μένων ἐπετέλλετ᾽ ἰόντι:",
"Π839":"μή μοι πρὶν ἰέναι Πατρόκλεες ἱπποκέλευθε",
"Π840":"νῆας ἔπι γλαφυρὰς πρὶν Ἕκτορος ἀνδροφόνοιο",
"Π841":"αἱματόεντα χιτῶνα περὶ στήθεσσι δαΐξαι.",
"Π842":"ὥς πού σε προσέφη, σοὶ δὲ φρένας ἄφρονι πεῖθε.",
"Π843":"τὸν δ᾽ ὀλιγοδρανέων προσέφης Πατρόκλεες ἱππεῦ:",
"Π844":"ἤδη νῦν Ἕκτορ μεγάλ᾽ εὔχεο: σοὶ γὰρ ἔδωκε",
"Π845":"νίκην Ζεὺς Κρονίδης καὶ Ἀπόλλων, οἵ με δάμασσαν",
"Π846":"ῥηιδίως: αὐτοὶ γὰρ ἀπ᾽ ὤμων τεύχε᾽ ἕλοντο.",
"Π847":"τοιοῦτοι δ᾽ εἴ πέρ μοι ἐείκοσιν ἀντεβόλησαν,",
"Π848":"πάντές κ᾽ αὐτόθ᾽ ὄλοντο ἐμῷ ὑπὸ δουρὶ δαμέντες.",
"Π849":"ἀλλά με μοῖρ᾽ ὀλοὴ καὶ Λητοῦς ἔκτανεν υἱός,",
"Π850":"ἀνδρῶν δ᾽ Εὔφορβος: σὺ δέ με τρίτος ἐξεναρίζεις.",
"Π851":"ἄλλο δέ τοι ἐρέω, σὺ δ᾽ ἐνὶ φρεσὶ βάλλεο σῇσιν:",
"Π852":"οὔ θην οὐδ᾽ αὐτὸς δηρὸν βέῃ, ἀλλά τοι ἤδη",
"Π853":"ἄγχι παρέστηκεν θάνατος καὶ μοῖρα κραταιὴ",
"Π854":"χερσὶ δαμέντ᾽ Ἀχιλῆος ἀμύμονος Αἰακίδαο.",
"Π855":"ὣς ἄρα μιν εἰπόντα τέλος θανάτοιο κάλυψε:",
"Π856":"ψυχὴ δ᾽ ἐκ ῥεθέων πταμένη Ἄϊδος δὲ βεβήκει",
"Π857":"ὃν πότμον γοόωσα λιποῦσ᾽ ἀνδροτῆτα καὶ ἥβην.",
"Π858":"τὸν καὶ τεθνηῶτα προσηύδα φαίδιμος Ἕκτωρ:",
"Π859":"Πατρόκλεις τί νύ μοι μαντεύεαι αἰπὺν ὄλεθρον;",
"Π860":"τίς δ᾽ οἶδ᾽ εἴ κ᾽ Ἀχιλεὺς Θέτιδος πάϊς ἠϋκόμοιο",
"Π861":"φθήῃ ἐμῷ ὑπὸ δουρὶ τυπεὶς ἀπὸ θυμὸν ὀλέσσαι;",
"Π862":"ὣς ἄρα φωνήσας δόρυ χάλκεον ἐξ ὠτειλῆς",
"Π863":"εἴρυσε λὰξ προσβάς, τὸν δ᾽ ὕπτιον ὦσ᾽ ἀπὸ δουρός.",
"Π864":"αὐτίκα δὲ ξὺν δουρὶ μετ᾽ Αὐτομέδοντα βεβήκει",
"Π865":"ἀντίθεον θεράποντα ποδώκεος Αἰακίδαο:",
"Π866":"ἵετο γὰρ βαλέειν: τὸν δ᾽ ἔκφερον ὠκέες ἵπποι",
"Π867":"ἄμβροτοι, οὓς Πηλῆϊ θεοὶ δόσαν ἀγλαὰ δῶρα.",
<h4 class="C2">Book 17</h4>"Ρ1":"οὐδ᾽ ἔλαθ᾽ Ἀτρέος υἱὸν ἀρηΐφιλον Μενέλαον",
"Ρ2":"Πάτροκλος Τρώεσσι δαμεὶς ἐν δηϊοτῆτι.",
"Ρ3":"βῆ δὲ διὰ προμάχων κεκορυθμένος αἴθοπι χαλκῷ,",
"Ρ4":"ἀμφὶ δ᾽ ἄρ᾽ αὐτῷ βαῖν᾽ ὥς τις περὶ πόρτακι μήτηρ",
"Ρ5":"πρωτοτόκος κινυρὴ οὐ πρὶν εἰδυῖα τόκοιο:",
"Ρ6":"ὣς περὶ Πατρόκλῳ βαῖνε ξανθὸς Μενέλαος.",
"Ρ7":"πρόσθε δέ οἱ δόρυ τ᾽ ἔσχε καὶ ἀσπίδα πάντοσ᾽ ἐΐσην,",
"Ρ8":"τὸν κτάμεναι μεμαὼς ὅς τις τοῦ γ᾽ ἀντίος ἔλθοι.",
"Ρ9":"οὐδ᾽ ἄρα Πάνθου υἱὸς ἐϋμμελίης ἀμέλησε",
"Ρ10":"Πατρόκλοιο πεσόντος ἀμύμονος: ἄγχι δ᾽ ἄρ᾽ αὐτοῦ",
"Ρ11":"ἔστη, καὶ προσέειπεν ἀρηΐφιλον Μενέλαον:",
"Ρ12":"Ἀτρεΐδη Μενέλαε διοτρεφὲς ὄρχαμε λαῶν",
"Ρ13":"χάζεο, λεῖπε δὲ νεκρόν, ἔα δ᾽ ἔναρα βροτόεντα:",
"Ρ14":"οὐ γάρ τις πρότερος Τρώων κλειτῶν τ᾽ ἐπικούρων",
"Ρ15":"Πάτροκλον βάλε δουρὶ κατὰ κρατερὴν ὑσμίνην:",
"Ρ16":"τώ με ἔα κλέος ἐσθλὸν ἐνὶ Τρώεσσιν ἀρέσθαι,",
"Ρ17":"μή σε βάλω, ἀπὸ δὲ μελιηδέα θυμὸν ἕλωμαι.",
"Ρ18":"τὸν δὲ μέγ᾽ ὀχθήσας προσέφη ξανθὸς Μενέλαος:",
"Ρ19":"Ζεῦ πάτερ οὐ μὲν καλὸν ὑπέρβιον εὐχετάασθαι.",
"Ρ20":"οὔτ᾽ οὖν παρδάλιος τόσσον μένος οὔτε λέοντος",
"Ρ21":"οὔτε συὸς κάπρου ὀλοόφρονος, οὗ τε μέγιστος",
"Ρ22":"θυμὸς ἐνὶ στήθεσσι περὶ σθένεϊ βλεμεαίνει,",
"Ρ23":"ὅσσον Πάνθου υἷες ἐϋμμελίαι φρονέουσιν.",
"Ρ24":"οὐδὲ μὲν οὐδὲ βίη Ὑπερήνορος ἱπποδάμοιο",
"Ρ25":"ἧς ἥβης ἀπόνηθ᾽, ὅτε μ᾽ ὤνατο καί μ᾽ ὑπέμεινε",
"Ρ26":"καί μ᾽ ἔφατ᾽ ἐν Δαναοῖσιν ἐλέγχιστον πολεμιστὴν",
"Ρ27":"ἔμμεναι: οὐδέ ἕ φημι πόδεσσί γε οἷσι κιόντα",
"Ρ28":"εὐφρῆναι ἄλοχόν τε φίλην κεδνούς τε τοκῆας.",
"Ρ29":"ὥς θην καὶ σὸν ἐγὼ λύσω μένος εἴ κέ μευ ἄντα",
"Ρ30":"στήῃς: ἀλλά σ᾽ ἔγωγ᾽ ἀναχωρήσαντα κελεύω",
"Ρ31":"ἐς πληθὺν ἰέναι, μηδ᾽ ἀντίος ἵστασ᾽ ἐμεῖο",
"Ρ32":"πρίν τι κακὸν παθέειν: ῥεχθὲν δέ τε νήπιος ἔγνω.",
"Ρ33":"ὣς φάτο, τὸν δ᾽ οὐ πεῖθεν: ἀμειβόμενος δὲ προσηύδα:",
"Ρ34":"νῦν μὲν δὴ Μενέλαε διοτρεφὲς ἦ μάλα τείσεις",
"Ρ35":"γνωτὸν ἐμὸν τὸν ἔπεφνες, ἐπευχόμενος δ᾽ ἀγορεύεις,",
"Ρ36":"χήρωσας δὲ γυναῖκα μυχῷ θαλάμοιο νέοιο,",
"Ρ37":"ἀρητὸν δὲ τοκεῦσι γόον καὶ πένθος ἔθηκας.",
"Ρ38":"ἦ κέ σφιν δειλοῖσι γόου κατάπαυμα γενοίμην",
"Ρ39":"εἴ κεν ἐγὼ κεφαλήν τε τεὴν καὶ τεύχε᾽ ἐνείκας",
"Ρ40":"Πάνθῳ ἐν χείρεσσι βάλω καὶ Φρόντιδι δίῃ.",
"Ρ41":"ἀλλ᾽ οὐ μὰν ἔτι δηρὸν ἀπείρητος πόνος ἔσται",
"Ρ42":"οὐδ᾽ ἔτ᾽ ἀδήριτος ἤτ᾽ ἀλκῆς ἤτε φόβοιο.",
"Ρ43":"ὣς εἰπὼν οὔτησε κατ᾽ ἀσπίδα πάντοσ᾽ ἐΐσην:",
"Ρ44":"οὐδ᾽ ἔρρηξεν χαλκός, ἀνεγνάμφθη δέ οἱ αἰχμὴ",
"Ρ45":"ἀσπίδ᾽ ἐνὶ κρατερῇ: ὃ δὲ δεύτερος ὄρνυτο χαλκῷ",
"Ρ46":"Ἀτρεΐδης Μενέλαος ἐπευξάμενος Διὶ πατρί:",
"Ρ47":"ἂψ δ᾽ ἀναχαζομένοιο κατὰ στομάχοιο θέμεθλα",
"Ρ48":"νύξ᾽, ἐπὶ δ᾽ αὐτὸς ἔρεισε βαρείῃ χειρὶ πιθήσας:",
"Ρ49":"ἀντικρὺ δ᾽ ἁπαλοῖο δι᾽ αὐχένος ἤλυθ᾽ ἀκωκή,",
"Ρ50":"δούπησεν δὲ πεσών, ἀράβησε δὲ τεύχε᾽ ἐπ᾽ αὐτῷ.",
"Ρ51":"αἵματί οἱ δεύοντο κόμαι Χαρίτεσσιν ὁμοῖαι",
"Ρ52":"πλοχμοί θ᾽, οἳ χρυσῷ τε καὶ ἀργύρῳ ἐσφήκωντο.",
"Ρ53":"οἷον δὲ τρέφει ἔρνος ἀνὴρ ἐριθηλὲς ἐλαίης",
"Ρ54":"χώρῳ ἐν οἰοπόλῳ, ὅθ᾽ ἅλις ἀναβέβροχεν ὕδωρ,",
"Ρ55":"καλὸν τηλεθάον: τὸ δέ τε πνοιαὶ δονέουσι",
"Ρ56":"παντοίων ἀνέμων, καί τε βρύει ἄνθεϊ λευκῷ:",
"Ρ57":"ἐλθὼν δ᾽ ἐξαπίνης ἄνεμος σὺν λαίλαπι πολλῇ",
"Ρ58":"βόθρου τ᾽ ἐξέστρεψε καὶ ἐξετάνυσσ᾽ ἐπὶ γαίῃ:",
"Ρ59":"τοῖον Πάνθου υἱὸν ἐϋμμελίην Εὔφορβον",
"Ρ60":"Ἀτρεΐδης Μενέλαος ἐπεὶ κτάνε τεύχε᾽ ἐσύλα.",
"Ρ61":"ὡς δ᾽ ὅτε τίς τε λέων ὀρεσίτροφος ἀλκὶ πεποιθὼς",
"Ρ62":"βοσκομένης ἀγέλης βοῦν ἁρπάσῃ ἥ τις ἀρίστη:",
"Ρ63":"τῆς δ᾽ ἐξ αὐχέν᾽ ἔαξε λαβὼν κρατεροῖσιν ὀδοῦσι",
"Ρ64":"πρῶτον, ἔπειτα δέ θ᾽ αἷμα καὶ ἔγκατα πάντα λαφύσσει",
"Ρ65":"δῃῶν: ἀμφὶ δὲ τόν γε κύνες τ᾽ ἄνδρές τε νομῆες",
"Ρ66":"πολλὰ μάλ᾽ ἰύζουσιν ἀπόπροθεν οὐδ᾽ ἐθέλουσιν",
"Ρ67":"ἀντίον ἐλθέμεναι: μάλα γὰρ χλωρὸν δέος αἱρεῖ:",
"Ρ68":"ὣς τῶν οὔ τινι θυμὸς ἐνὶ στήθεσσιν ἐτόλμα",
"Ρ69":"ἀντίον ἐλθέμεναι Μενελάου κυδαλίμοιο.",
"Ρ70":"ἔνθά κε ῥεῖα φέροι κλυτὰ τεύχεα Πανθοΐδαο",
"Ρ71":"Ἀτρεΐδης, εἰ μή οἱ ἀγάσσατο Φοῖβος Ἀπόλλων,",
"Ρ72":"ὅς ῥά οἱ Ἕκτορ᾽ ἐπῶρσε θοῷ ἀτάλαντον Ἄρηϊ",
"Ρ73":"ἀνέρι εἰσάμενος Κικόνων ἡγήτορι Μέντῃ:",
"Ρ74":"καί μιν φωνήσας ἔπεα πτερόεντα προσηύδα:",
"Ρ75":"Ἕκτορ νῦν σὺ μὲν ὧδε θέεις ἀκίχητα διώκων",
"Ρ76":"ἵππους Αἰακίδαο δαΐφρονος: οἳ δ᾽ ἀλεγεινοὶ",
"Ρ77":"ἀνδράσι γε θνητοῖσι δαμήμεναι ἠδ᾽ ὀχέεσθαι",
"Ρ78":"ἄλλῳ γ᾽ ἢ Ἀχιλῆϊ, τὸν ἀθανάτη τέκε μήτηρ.",
"Ρ79":"τόφρα δέ τοι Μενέλαος ἀρήϊος Ἀτρέος υἱὸς",
"Ρ80":"Πατρόκλῳ περιβὰς Τρώων τὸν ἄριστον ἔπεφνε",
"Ρ81":"Πανθοΐδην Εὔφορβον, ἔπαυσε δὲ θούριδος ἀλκῆς.",
"Ρ82":"ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν,",
"Ρ83":"Ἕκτορα δ᾽ αἰνὸν ἄχος πύκασε φρένας ἀμφὶ μελαίνας:",
"Ρ84":"πάπτηνεν δ᾽ ἄρ᾽ ἔπειτα κατὰ στίχας, αὐτίκα δ᾽ ἔγνω",
"Ρ85":"τὸν μὲν ἀπαινύμενον κλυτὰ τεύχεα, τὸν δ᾽ ἐπὶ γαίῃ",
"Ρ86":"κείμενον: ἔρρει δ᾽ αἷμα κατ᾽ οὐταμένην ὠτειλήν.",
"Ρ87":"βῆ δὲ διὰ προμάχων κεκορυθμένος αἴθοπι χαλκῷ",
"Ρ88":"ὀξέα κεκλήγων φλογὶ εἴκελος Ἡφαίστοιο",
"Ρ89":"ἀσβέστῳ: οὐδ᾽ υἱὸν λάθεν Ἀτρέος ὀξὺ βοήσας:",
"Ρ90":"ὀχθήσας δ᾽ ἄρα εἶπε πρὸς ὃν μεγαλήτορα θυμόν:",
"Ρ91":"ὤ μοι ἐγὼν εἰ μέν κε λίπω κάτα τεύχεα καλὰ",
"Ρ92":"Πάτροκλόν θ᾽, ὃς κεῖται ἐμῆς ἕνεκ᾽ ἐνθάδε τιμῆς,",
"Ρ93":"μή τίς μοι Δαναῶν νεμεσήσεται ὅς κεν ἴδηται.",
"Ρ94":"εἰ δέ κεν Ἕκτορι μοῦνος ἐὼν καὶ Τρωσὶ μάχωμαι",
"Ρ95":"αἰδεσθείς, μή πώς με περιστήωσ᾽ ἕνα πολλοί:",
"Ρ96":"Τρῶας δ᾽ ἐνθάδε πάντας ἄγει κορυθαίολος Ἕκτωρ.",
"Ρ97":"ἀλλὰ τί ἤ μοι ταῦτα φίλος διελέξατο θυμός;",
"Ρ98":"ὁππότ᾽ ἀνὴρ ἐθέλῃ πρὸς δαίμονα φωτὶ μάχεσθαι",
"Ρ99":"ὅν κε θεὸς τιμᾷ, τάχα οἱ μέγα πῆμα κυλίσθη.",
"Ρ100":"τώ μ᾽ οὔ τις Δαναῶν νεμεσήσεται ὅς κεν ἴδηται",
"Ρ101":"Ἕκτορι χωρήσαντ᾽, ἐπεὶ ἐκ θεόφιν πολεμίζει.",
"Ρ102":"εἰ δέ που Αἴαντός γε βοὴν ἀγαθοῖο πυθοίμην,",
"Ρ103":"ἄμφω κ᾽ αὖτις ἰόντες ἐπιμνησαίμεθα χάρμης",
"Ρ104":"καὶ πρὸς δαίμονά περ, εἴ πως ἐρυσαίμεθα νεκρὸν",
"Ρ105":"Πηλεΐδῃ Ἀχιλῆϊ: κακῶν δέ κε φέρτατον εἴη.",
"Ρ106":"εἷος ὁ ταῦθ᾽ ὅρμαινε κατὰ φρένα καὶ κατὰ θυμὸν",
"Ρ107":"τόφρα δ᾽ ἐπὶ Τρώων στίχες ἤλυθον: ἦρχε δ᾽ ἄρ᾽ Ἕκτωρ.",
"Ρ108":"αὐτὰρ ὅ γ᾽ ἐξοπίσω ἀνεχάζετο, λεῖπε δὲ νεκρὸν",
"Ρ109":"ἐντροπαλιζόμενος ὥς τε λὶς ἠϋγένειος,",
"Ρ110":"ὅν ῥα κύνες τε καὶ ἄνδρες ἀπὸ σταθμοῖο δίωνται",
"Ρ111":"ἔγχεσι καὶ φωνῇ: τοῦ δ᾽ ἐν φρεσὶν ἄλκιμον ἦτορ",
"Ρ112":"παχνοῦται, ἀέκων δέ τ᾽ ἔβη ἀπὸ μεσσαύλοιο:",
"Ρ113":"ὣς ἀπὸ Πατρόκλοιο κίε ξανθὸς Μενέλαος.",
"Ρ114":"στῆ δὲ μεταστρεφθεὶς ἐπεὶ ἵκετο ἔθνος ἑταίρων",
"Ρ115":"παπταίνων Αἴαντα μέγαν Τελαμώνιον υἱόν.",
"Ρ116":"τὸν δὲ μάλ᾽ αἶψ᾽ ἐνόησε μάχης ἐπ᾽ ἀριστερὰ πάσης",
"Ρ117":"θαρσύνονθ᾽ ἑτάρους καὶ ἐποτρύνοντα μάχεσθαι:",
"Ρ118":"θεσπέσιον γάρ σφιν φόβον ἔμβαλε Φοῖβος Ἀπόλλων:",
"Ρ119":"βῆ δὲ θέειν, εἶθαρ δὲ παριστάμενος ἔπος ηὔδα.",
"Ρ120":"Αἶαν δεῦρο πέπον, περὶ Πατρόκλοιο θανόντος",
"Ρ121":"σπεύσομεν, αἴ κε νέκυν περ Ἀχιλλῆϊ προφέρωμεν",
"Ρ122":"γυμνόν: ἀτὰρ τά γε τεύχε᾽ ἔχει κορυθαίολος Ἕκτωρ.",
"Ρ123":"ὣς ἔφατ᾽, Αἴαντι δὲ δαΐφρονι θυμὸν ὄρινε:",
"Ρ124":"βῆ δὲ διὰ προμάχων, ἅμα δὲ ξανθὸς Μενέλαος.",
"Ρ125":"Ἕκτωρ μὲν Πάτροκλον ἐπεὶ κλυτὰ τεύχε᾽ ἀπηύρα,",
"Ρ126":"ἕλχ᾽ ἵν᾽ ἀπ᾽ ὤμοιιν κεφαλὴν τάμοι ὀξέϊ χαλκῷ,",
"Ρ127":"τὸν δὲ νέκυν Τρῳῇσιν ἐρυσσάμενος κυσὶ δοίη.",
"Ρ128":"Αἴας δ᾽ ἐγγύθεν ἦλθε φέρων σάκος ἠΰτε πύργον:",
"Ρ129":"Ἕκτωρ δ᾽ ἂψ ἐς ὅμιλον ἰὼν ἀνεχάζεθ᾽ ἑταίρων,",
"Ρ130":"ἐς δίφρον δ᾽ ἀνόρουσε: δίδου δ᾽ ὅ γε τεύχεα καλὰ",
"Ρ131":"Τρωσὶ φέρειν προτὶ ἄστυ, μέγα κλέος ἔμμεναι αὐτῷ.",
"Ρ132":"Αἴας δ᾽ ἀμφὶ Μενοιτιάδῃ σάκος εὐρὺ καλύψας",
"Ρ133":"ἑστήκει ὥς τίς τε λέων περὶ οἷσι τέκεσσιν,",
"Ρ134":"ᾧ ῥά τε νήπι᾽ ἄγοντι συναντήσωνται ἐν ὕλῃ",
"Ρ135":"ἄνδρες ἐπακτῆρες: ὃ δέ τε σθένεϊ βλεμεαίνει,",
"Ρ136":"πᾶν δέ τ᾽ ἐπισκύνιον κάτω ἕλκεται ὄσσε καλύπτων:",
"Ρ137":"ὣς Αἴας περὶ Πατρόκλῳ ἥρωϊ βεβήκει.",
"Ρ138":"Ἀτρεΐδης δ᾽ ἑτέρωθεν ἀρηΐφιλος Μενέλαος",
"Ρ139":"ἑστήκει, μέγα πένθος ἐνὶ στήθεσσιν ἀέξων.",
"Ρ140":"Γλαῦκος δ᾽ Ἱππολόχοιο πάϊς Λυκίων ἀγὸς ἀνδρῶν",
"Ρ141":"Ἕκτορ᾽ ὑπόδρα ἰδὼν χαλεπῷ ἠνίπαπε μύθῳ:",
"Ρ142":"Ἕκτορ εἶδος ἄριστε μάχης ἄρα πολλὸν ἐδεύεο.",
"Ρ143":"ἦ σ᾽ αὔτως κλέος ἐσθλὸν ἔχει φύξηλιν ἐόντα.",
"Ρ144":"φράζεο νῦν ὅππως κε πόλιν καὶ ἄστυ σαώσῃς",
"Ρ145":"οἶος σὺν λαοῖς τοὶ Ἰλίῳ ἐγγεγάασιν:",
"Ρ146":"οὐ γάρ τις Λυκίων γε μαχησόμενος Δαναοῖσιν",
"Ρ147":"εἶσι περὶ πτόλιος, ἐπεὶ οὐκ ἄρα τις χάρις ἦεν",
"Ρ148":"μάρνασθαι δηΐοισιν ἐπ᾽ ἀνδράσι νωλεμὲς αἰεί.",
"Ρ149":"πῶς κε σὺ χείρονα φῶτα σαώσειας μεθ᾽ ὅμιλον",
"Ρ150":"σχέτλι᾽, ἐπεὶ Σαρπηδόν᾽ ἅμα ξεῖνον καὶ ἑταῖρον",
"Ρ151":"κάλλιπες Ἀργείοισιν ἕλωρ καὶ κύρμα γενέσθαι,",
"Ρ152":"ὅς τοι πόλλ᾽ ὄφελος γένετο πτόλεΐ τε καὶ αὐτῷ",
"Ρ153":"ζωὸς ἐών: νῦν δ᾽ οὔ οἱ ἀλαλκέμεναι κύνας ἔτλης.",
"Ρ154":"τὼ νῦν εἴ τις ἐμοὶ Λυκίων ἐπιπείσεται ἀνδρῶν",
"Ρ155":"οἴκαδ᾽ ἴμεν, Τροίῃ δὲ πεφήσεται αἰπὺς ὄλεθρος.",
"Ρ156":"εἰ γὰρ νῦν Τρώεσσι μένος πολυθαρσὲς ἐνείη",
"Ρ157":"ἄτρομον, οἷόν τ᾽ ἄνδρας ἐσέρχεται οἳ περὶ πάτρης",
"Ρ158":"ἀνδράσι δυσμενέεσσι πόνον καὶ δῆριν ἔθεντο,",
"Ρ159":"αἶψά κε Πάτροκλον ἐρυσαίμεθα Ἴλιον εἴσω.",
"Ρ160":"εἰ δ᾽ οὗτος προτὶ ἄστυ μέγα Πριάμοιο ἄνακτος",
"Ρ161":"ἔλθοι τεθνηὼς καί μιν ἐρυσαίμεθα χάρμης,",
"Ρ162":"αἶψά κεν Ἀργεῖοι Σαρπηδόνος ἔντεα καλὰ",
"Ρ163":"λύσειαν, καί κ᾽ αὐτὸν ἀγοίμεθα Ἴλιον εἴσω:",
"Ρ164":"τοίου γὰρ θεράπων πέφατ᾽ ἀνέρος, ὃς μέγ᾽ ἄριστος",
"Ρ165":"Ἀργείων παρὰ νηυσὶ καὶ ἀγχέμαχοι θεράποντες.",
"Ρ166":"ἀλλὰ σύ γ᾽ Αἴαντος μεγαλήτορος οὐκ ἐτάλασσας",
"Ρ167":"στήμεναι ἄντα κατ᾽ ὄσσε ἰδὼν δηΐων ἐν ἀϋτῇ,",
"Ρ168":"οὐδ᾽ ἰθὺς μαχέσασθαι, ἐπεὶ σέο φέρτερός ἐστι.",
"Ρ169":"τὸν δ᾽ ἄρ᾽ ὑπόδρα ἰδὼν προσέφη κορυθαίολος Ἕκτωρ:",
"Ρ170":"Γλαῦκε τί ἢ δὲ σὺ τοῖος ἐὼν ὑπέροπλον ἔειπες;",
"Ρ171":"ὢ πόποι ἦ τ᾽ ἐφάμην σὲ περὶ φρένας ἔμμεναι ἄλλων",
"Ρ172":"τῶν ὅσσοι Λυκίην ἐριβώλακα ναιετάουσι:",
"Ρ173":"νῦν δέ σευ ὠνοσάμην πάγχυ φρένας οἷον ἔειπες,",
"Ρ174":"ὅς τέ με φῂς Αἴαντα πελώριον οὐχ ὑπομεῖναι.",
"Ρ175":"οὔ τοι ἐγὼν ἔρριγα μάχην οὐδὲ κτύπον ἵππων:",
"Ρ176":"ἀλλ᾽ αἰεί τε Διὸς κρείσσων νόος αἰγιόχοιο,",
"Ρ177":"ὅς τε καὶ ἄλκιμον ἄνδρα φοβεῖ καὶ ἀφείλετο νίκην",
"Ρ178":"ῥηϊδίως, ὁτὲ δ᾽ αὐτὸς ἐποτρύνει μαχέσασθαι.",
"Ρ179":"ἀλλ᾽ ἄγε δεῦρο πέπον, παρ᾽ ἔμ᾽ ἵστασο καὶ ἴδε ἔργον,",
"Ρ180":"ἠὲ πανημέριος κακὸς ἔσσομαι, ὡς ἀγορεύεις,",
"Ρ181":"ἦ τινα καὶ Δαναῶν ἀλκῆς μάλα περ μεμαῶτα",
"Ρ182":"σχήσω ἀμυνέμεναι περὶ Πατρόκλοιο θανόντος.",
"Ρ183":"ὣς εἰπὼν Τρώεσσιν ἐκέκλετο μακρὸν ἀΰσας:",
"Ρ184":"Τρῶες καὶ Λύκιοι καὶ Δάρδανοι ἀγχιμαχηταί,",
"Ρ185":"ἀνέρες ἔστε φίλοι, μνήσασθε δὲ θούριδος ἀλκῆς,",
"Ρ186":"ὄφρ᾽ ἂν ἐγὼν Ἀχιλῆος ἀμύμονος ἔντεα δύω",
"Ρ187":"καλά, τὰ Πατρόκλοιο βίην ἐνάριξα κατακτάς.",
"Ρ188":"ὣς ἄρα φωνήσας ἀπέβη κορυθαίολος Ἕκτωρ",
"Ρ189":"δηΐου ἐκ πολέμοιο: θέων δ᾽ ἐκίχανεν ἑταίρους",
"Ρ190":"ὦκα μάλ᾽ οὔ πω τῆλε ποσὶ κραιπνοῖσι μετασπών,",
"Ρ191":"οἳ προτὶ ἄστυ φέρον κλυτὰ τεύχεα Πηλεΐωνος.",
"Ρ192":"στὰς δ᾽ ἀπάνευθε μάχης πολυδακρύου ἔντε᾽ ἄμειβεν:",
"Ρ193":"ἤτοι ὃ μὲν τὰ ἃ δῶκε φέρειν προτὶ Ἴλιον ἱρὴν",
"Ρ194":"Τρωσὶ φιλοπτολέμοισιν, ὃ δ᾽ ἄμβροτα τεύχεα δῦνε",
"Ρ195":"Πηλεΐδεω Ἀχιλῆος ἅ οἱ θεοὶ Οὐρανίωνες",
"Ρ196":"πατρὶ φίλῳ ἔπορον: ὃ δ᾽ ἄρα ᾧ παιδὶ ὄπασσε",
"Ρ197":"γηράς: ἀλλ᾽ οὐχ υἱὸς ἐν ἔντεσι πατρὸς ἐγήρα.",
"Ρ198":"τὸν δ᾽ ὡς οὖν ἀπάνευθεν ἴδεν νεφεληγερέτα Ζεὺς",
"Ρ199":"τεύχεσι Πηλεΐδαο κορυσσόμενον θείοιο,",
"Ρ200":"κινήσας ῥα κάρη προτὶ ὃν μυθήσατο θυμόν:",
"Ρ201":"ἆ δείλ᾽ οὐδέ τί τοι θάνατος καταθύμιός ἐστιν",
"Ρ202":"ὃς δή τοι σχεδὸν εἶσι: σὺ δ᾽ ἄμβροτα τεύχεα δύνεις",
"Ρ203":"ἀνδρὸς ἀριστῆος, τόν τε τρομέουσι καὶ ἄλλοι:",
"Ρ204":"τοῦ δὴ ἑταῖρον ἔπεφνες ἐνηέα τε κρατερόν τε,",
"Ρ205":"τεύχεα δ᾽ οὐ κατὰ κόσμον ἀπὸ κρατός τε καὶ ὤμων",
"Ρ206":"εἵλευ: ἀτάρ τοι νῦν γε μέγα κράτος ἐγγυαλίξω,",
"Ρ207":"τῶν ποινὴν ὅ τοι οὔ τι μάχης ἐκνοστήσαντι",
"Ρ208":"δέξεται Ἀνδρομάχη κλυτὰ τεύχεα Πηλεΐωνος.",
"Ρ209":"ἦ καὶ κυανέῃσιν ἐπ᾽ ὀφρύσι νεῦσε Κρονίων.",
"Ρ210":"Ἕκτορι δ᾽ ἥρμοσε τεύχε᾽ ἐπὶ χροΐ, δῦ δέ μιν Ἄρης",
"Ρ211":"δεινὸς ἐνυάλιος, πλῆσθεν δ᾽ ἄρα οἱ μέλε᾽ ἐντὸς",
"Ρ212":"ἀλκῆς καὶ σθένεος: μετὰ δὲ κλειτοὺς ἐπικούρους",
"Ρ213":"βῆ ῥα μέγα ἰάχων: ἰνδάλλετο δέ σφισι πᾶσι",
"Ρ214":"τεύχεσι λαμπόμενος μεγαθύμου Πηλεΐωνος.",
"Ρ215":"ὄτρυνεν δὲ ἕκαστον ἐποιχόμενος ἐπέεσσι",
"Ρ216":"Μέσθλην τε Γλαῦκόν τε Μέδοντά τε Θερσίλοχόν τε",
"Ρ217":"Ἀστεροπαῖόν τε Δεισήνορά θ᾽ Ἱππόθοόν τε",
"Ρ218":"Φόρκυν τε Χρομίον τε καὶ Ἔννομον οἰωνιστήν:",
"Ρ219":"τοὺς ὅ γ᾽ ἐποτρύνων ἔπεα πτερόεντα προσηύδα:",
"Ρ220":"κέκλυτε μυρία φῦλα περικτιόνων ἐπικούρων:",
"Ρ221":"οὐ γὰρ ἐγὼ πληθὺν διζήμενος οὐδὲ χατίζων",
"Ρ222":"ἐνθάδ᾽ ἀφ᾽ ὑμετέρων πολίων ἤγειρα ἕκαστον,",
"Ρ223":"ἀλλ᾽ ἵνα μοι Τρώων ἀλόχους καὶ νήπια τέκνα",
"Ρ224":"προφρονέως ῥύοισθε φιλοπτολέμων ὑπ᾽ Ἀχαιῶν.",
"Ρ225":"τὰ φρονέων δώροισι κατατρύχω καὶ ἐδωδῇ",
"Ρ226":"λαούς, ὑμέτερον δὲ ἑκάστου θυμὸν ἀέξω.",
"Ρ227":"τώ τις νῦν ἰθὺς τετραμμένος ἢ ἀπολέσθω",
"Ρ228":"ἠὲ σαωθήτω: ἣ γὰρ πολέμου ὀαριστύς.",
"Ρ229":"ὃς δέ κε Πάτροκλον καὶ τεθνηῶτά περ ἔμπης",
"Ρ230":"Τρῶας ἐς ἱπποδάμους ἐρύσῃ, εἴξῃ δέ οἱ Αἴας,",
"Ρ231":"ἥμισυ τῷ ἐνάρων ἀποδάσσομαι, ἥμισυ δ᾽ αὐτὸς",
"Ρ232":"ἕξω ἐγώ: τὸ δέ οἱ κλέος ἔσσεται ὅσσον ἐμοί περ.",
"Ρ233":"ὣς ἔφαθ᾽, οἳ δ᾽ ἰθὺς Δαναῶν βρίσαντες ἔβησαν",
"Ρ234":"δούρατ᾽ ἀνασχόμενοι: μάλα δέ σφισιν ἔλπετο θυμὸς",
"Ρ235":"νεκρὸν ὑπ᾽ Αἴαντος ἐρύειν Τελαμωνιάδαο",
"Ρ236":"νήπιοι: ἦ τε πολέσσιν ἐπ᾽ αὐτῷ θυμὸν ἀπηύρα.",
"Ρ237":"καὶ τότ᾽ ἄρ᾽ Αἴας εἶπε βοὴν ἀγαθὸν Μενέλαον:",
"Ρ238":"ὦ πέπον ὦ Μενέλαε διοτρεφὲς οὐκέτι νῶϊ",
"Ρ239":"ἔλπομαι αὐτώ περ νοστησέμεν ἐκ πολέμοιο.",
"Ρ240":"οὔ τι τόσον νέκυος περιδείδια Πατρόκλοιο,",
"Ρ241":"ὅς κε τάχα Τρώων κορέει κύνας ἠδ᾽ οἰωνούς,",
"Ρ242":"ὅσσον ἐμῇ κεφαλῇ περιδείδια μή τι πάθῃσι,",
"Ρ243":"καὶ σῇ, ἐπεὶ πολέμοιο νέφος περὶ πάντα καλύπτει",
"Ρ244":"Ἕκτωρ, ἡμῖν δ᾽ αὖτ᾽ ἀναφαίνεται αἰπὺς ὄλεθρος.",
"Ρ245":"ἀλλ᾽ ἄγ᾽ ἀριστῆας Δαναῶν κάλει, ἤν τις ἀκούσῃ.",
"Ρ246":"ὣς ἔφατ᾽, οὐδ᾽ ἀπίθησε βοὴν ἀγαθὸς Μενέλαος,",
"Ρ247":"ἤϋσεν δὲ διαπρύσιον Δαναοῖσι γεγωνώς:",
"Ρ248":"ὦ φίλοι Ἀργείων ἡγήτορες ἠδὲ μέδοντες",
"Ρ249":"οἵ τε παρ᾽ Ἀτρεΐδῃς Ἀγαμέμνονι καὶ Μενελάῳ",
"Ρ250":"δήμια πίνουσιν καὶ σημαίνουσιν ἕκαστος",
"Ρ251":"λαοῖς: ἐκ δὲ Διὸς τιμὴ καὶ κῦδος ὀπηδεῖ.",
"Ρ252":"ἀργαλέον δέ μοί ἐστι διασκοπιᾶσθαι ἕκαστον",
"Ρ253":"ἡγεμόνων: τόσση γὰρ ἔρις πολέμοιο δέδηεν:",
"Ρ254":"ἀλλά τις αὐτὸς ἴτω, νεμεσιζέσθω δ᾽ ἐνὶ θυμῷ",
"Ρ255":"Πάτροκλον Τρῳῇσι κυσὶν μέλπηθρα γενέσθαι.",
"Ρ256":"ὣς ἔφατ᾽, ὀξὺ δ᾽ ἄκουσεν Ὀϊλῆος ταχὺς Αἴας:",
"Ρ257":"πρῶτος δ᾽ ἀντίος ἦλθε θέων ἀνὰ δηϊοτῆτα,",
"Ρ258":"τὸν δὲ μετ᾽ Ἰδομενεὺς καὶ ὀπάων Ἰδομενῆος",
"Ρ259":"Μηριόνης ἀτάλαντος Ἐνυαλίῳ ἀνδρειφόντῃ.",
"Ρ260":"τῶν δ᾽ ἄλλων τίς κεν ᾗσι φρεσὶν οὐνόματ᾽ εἴποι,",
"Ρ261":"ὅσσοι δὴ μετόπισθε μάχην ἤγειραν Ἀχαιῶν;",
"Ρ262":"Τρῶες δὲ προὔτυψαν ἀολλέες: ἦρχε δ᾽ ἄρ᾽ Ἕκτωρ.",
"Ρ263":"ὡς δ᾽ ὅτ᾽ ἐπὶ προχοῇσι διιπετέος ποταμοῖο",
"Ρ264":"βέβρυχεν μέγα κῦμα ποτὶ ῥόον, ἀμφὶ δέ τ᾽ ἄκραι",
"Ρ265":"ἠϊόνες βοόωσιν ἐρευγομένης ἁλὸς ἔξω,",
"Ρ266":"τόσσῃ ἄρα Τρῶες ἰαχῇ ἴσαν. αὐτὰρ Ἀχαιοὶ",
"Ρ267":"ἕστασαν ἀμφὶ Μενοιτιάδῃ ἕνα θυμὸν ἔχοντες",
"Ρ268":"φραχθέντες σάκεσιν χαλκήρεσιν: ἀμφὶ δ᾽ ἄρά σφι",
"Ρ269":"λαμπρῇσιν κορύθεσσι Κρονίων ἠέρα πολλὴν",
"Ρ270":"χεῦ᾽, ἐπεὶ οὐδὲ Μενοιτιάδην ἔχθαιρε πάρος γε,",
"Ρ271":"ὄφρα ζωὸς ἐὼν θεράπων ἦν Αἰακίδαο:",
"Ρ272":"μίσησεν δ᾽ ἄρα μιν δηΐων κυσὶ κύρμα γενέσθαι",
"Ρ273":"Τρῳῇσιν: τὼ καί οἱ ἀμυνέμεν ὦρσεν ἑταίρους.",
"Ρ274":"ὦσαν δὲ πρότεροι Τρῶες ἑλίκωπας Ἀχαιούς:",
"Ρ275":"νεκρὸν δὲ προλιπόντες ὑπέτρεσαν, οὐδέ τιν᾽ αὐτῶν",
"Ρ276":"Τρῶες ὑπέρθυμοι ἕλον ἔγχεσιν ἱέμενοί περ,",
"Ρ277":"ἀλλὰ νέκυν ἐρύοντο: μίνυνθα δὲ καὶ τοῦ Ἀχαιοὶ",
"Ρ278":"μέλλον ἀπέσσεσθαι: μάλα γάρ σφεας ὦκ᾽ ἐλέλιξεν",
"Ρ279":"Αἴας, ὃς περὶ μὲν εἶδος, περὶ δ᾽ ἔργα τέτυκτο",
"Ρ280":"τῶν ἄλλων Δαναῶν μετ᾽ ἀμύμονα Πηλεΐωνα.",
"Ρ281":"ἴθυσεν δὲ διὰ προμάχων συῒ εἴκελος ἀλκὴν",
"Ρ282":"καπρίῳ, ὅς τ᾽ ἐν ὄρεσσι κύνας θαλερούς τ᾽ αἰζηοὺς",
"Ρ283":"ῥηϊδίως ἐκέδασσεν, ἑλιξάμενος διὰ βήσσας:",
"Ρ284":"ὣς υἱὸς Τελαμῶνος ἀγαυοῦ φαίδιμος Αἴας",
"Ρ285":"ῥεῖα μετεισάμενος Τρώων ἐκέδασσε φάλαγγας",
"Ρ286":"οἳ περὶ Πατρόκλῳ βέβασαν, φρόνεον δὲ μάλιστα",
"Ρ287":"ἄστυ πότι σφέτερον ἐρύειν καὶ κῦδος ἀρέσθαι.",
"Ρ288":"ἤτοι τὸν Λήθοιο Πελασγοῦ φαίδιμος υἱὸς",
"Ρ289":"Ἱππόθοος ποδὸς ἕλκε κατὰ κρατερὴν ὑσμίνην",
"Ρ290":"δησάμενος τελαμῶνι παρὰ σφυρὸν ἀμφὶ τένοντας",
"Ρ291":"Ἕκτορι καὶ Τρώεσσι χαριζόμενος: τάχα δ᾽ αὐτῷ",
"Ρ292":"ἦλθε κακόν, τό οἱ οὔ τις ἐρύκακεν ἱεμένων περ.",
"Ρ293":"τὸν δ᾽ υἱὸς Τελαμῶνος ἐπαΐξας δι᾽ ὁμίλου",
"Ρ294":"πλῆξ᾽ αὐτοσχεδίην κυνέης διὰ χαλκοπαρῄου:",
"Ρ295":"ἤρικε δ᾽ ἱπποδάσεια κόρυς περὶ δουρὸς ἀκωκῇ",
"Ρ296":"πληγεῖσ᾽ ἔγχεΐ τε μεγάλῳ καὶ χειρὶ παχείῃ,",
"Ρ297":"ἐγκέφαλος δὲ παρ᾽ αὐλὸν ἀνέδραμεν ἐξ ὠτειλῆς",
"Ρ298":"αἱματόεις: τοῦ δ᾽ αὖθι λύθη μένος, ἐκ δ᾽ ἄρα χειρῶν",
"Ρ299":"Πατρόκλοιο πόδα μεγαλήτορος ἧκε χαμᾶζε",
"Ρ300":"κεῖσθαι: ὃ δ᾽ ἄγχ᾽ αὐτοῖο πέσε πρηνὴς ἐπὶ νεκρῷ",
"Ρ301":"τῆλ᾽ ἀπὸ Λαρίσης ἐριβώλακος, οὐδὲ τοκεῦσι",
"Ρ302":"θρέπτρα φίλοις ἀπέδωκε, μινυνθάδιος δέ οἱ αἰὼν",
"Ρ303":"ἔπλεθ᾽ ὑπ᾽ Αἴαντος μεγαθύμου δουρὶ δαμέντι.",
"Ρ304":"Ἕκτωρ δ᾽ αὖτ᾽ Αἴαντος ἀκόντισε δουρὶ φαεινῷ:",
"Ρ305":"ἀλλ᾽ ὃ μὲν ἄντα ἰδὼν ἠλεύατο χάλκεον ἔγχος",
"Ρ306":"τυτθόν: ὃ δὲ Σχεδίον μεγαθύμου Ἰφίτου υἱὸν",
"Ρ307":"Φωκήων ὄχ᾽ ἄριστον, ὃς ἐν κλειτῷ Πανοπῆϊ",
"Ρ308":"οἰκία ναιετάασκε πολέσσ᾽ ἄνδρεσσιν ἀνάσσων,",
"Ρ309":"τὸν βάλ᾽ ὑπὸ κληῗδα μέσην: διὰ δ᾽ ἀμπερὲς ἄκρη",
"Ρ310":"αἰχμὴ χαλκείη παρὰ νείατον ὦμον ἀνέσχε:",
"Ρ311":"δούπησεν δὲ πεσών, ἀράβησε δὲ τεύχε᾽ ἐπ᾽ αὐτῷ.",
"Ρ312":"Αἴας δ᾽ αὖ Φόρκυνα δαΐφρονα Φαίνοπος υἱὸν",
"Ρ313":"Ἱπποθόῳ περιβάντα μέσην κατὰ γαστέρα τύψε:",
"Ρ314":"ῥῆξε δὲ θώρηκος γύαλον, διὰ δ᾽ ἔντερα χαλκὸς",
"Ρ315":"ἤφυσ᾽: ὃ δ᾽ ἐν κονίῃσι πεσὼν ἕλε γαῖαν ἀγοστῷ.",
"Ρ316":"χώρησαν δ᾽ ὑπό τε πρόμαχοι καὶ φαίδιμος Ἕκτωρ:",
"Ρ317":"Ἀργεῖοι δὲ μέγα ἴαχον, ἐρύσαντο δὲ νεκροὺς",
"Ρ318":"Φόρκυν θ᾽ Ἱππόθοόν τε, λύοντο δὲ τεύχε᾽ ἀπ᾽ ὤμων.",
"Ρ319":"ἔνθά κεν αὖτε Τρῶες ἀρηϊφίλων ὑπ᾽ Ἀχαιῶν",
"Ρ320":"Ἴλιον εἰσανέβησαν ἀναλκείῃσι δαμέντες,",
"Ρ321":"Ἀργεῖοι δέ κε κῦδος ἕλον καὶ ὑπὲρ Διὸς αἶσαν",
"Ρ322":"κάρτεϊ καὶ σθένεϊ σφετέρῳ: ἀλλ᾽ αὐτὸς Ἀπόλλων",
"Ρ323":"Αἰνείαν ὄτρυνε δέμας Περίφαντι ἐοικὼς",
"Ρ324":"κήρυκι Ἠπυτίδῃ, ὅς οἱ παρὰ πατρὶ γέροντι",
"Ρ325":"κηρύσσων γήρασκε φίλα φρεσὶ μήδεα εἰδώς:",
"Ρ326":"τῷ μιν ἐεισάμενος προσέφη Διὸς υἱὸς Ἀπόλλων:",
"Ρ327":"Αἰνεία πῶς ἂν καὶ ὑπὲρ θεὸν εἰρύσσαισθε",
"Ρ328":"Ἴλιον αἰπεινήν; ὡς δὴ ἴδον ἀνέρας ἄλλους",
"Ρ329":"κάρτεΐ τε σθένεΐ τε πεποιθότας ἠνορέῃ τε",
"Ρ330":"πλήθεΐ τε σφετέρῳ καὶ ὑπερδέα δῆμον ἔχοντας:",
"Ρ331":"ἡμῖν δὲ Ζεὺς μὲν πολὺ βούλεται ἢ Δαναοῖσι",
"Ρ332":"νίκην: ἀλλ᾽ αὐτοὶ τρεῖτ᾽ ἄσπετον οὐδὲ μάχεσθε.",
"Ρ333":"ὣς ἔφατ᾽, Αἰνείας δ᾽ ἑκατηβόλον Ἀπόλλωνα",
"Ρ334":"ἔγνω ἐς ἄντα ἰδών, μέγα δ᾽ Ἕκτορα εἶπε βοήσας:",
"Ρ335":"Ἕκτόρ τ᾽ ἠδ᾽ ἄλλοι Τρώων ἀγοὶ ἠδ᾽ ἐπικούρων",
"Ρ336":"αἰδὼς μὲν νῦν ἥδε γ᾽ ἀρηϊφίλων ὑπ᾽ Ἀχαιῶν",
"Ρ337":"Ἴλιον εἰσαναβῆναι ἀναλκείῃσι δαμέντας.",
"Ρ338":"ἀλλ᾽ ἔτι γάρ τίς φησι θεῶν ἐμοὶ ἄγχι παραστὰς",
"Ρ339":"Ζῆν᾽ ὕπατον μήστωρα μάχης ἐπιτάρροθον εἶναι:",
"Ρ340":"τώ ῥ᾽ ἰθὺς Δαναῶν ἴομεν, μηδ᾽ οἵ γε ἕκηλοι",
"Ρ341":"Πάτροκλον νηυσὶν πελασαίατο τεθνηῶτα.",
"Ρ342":"ὣς φάτο, καί ῥα πολὺ προμάχων ἐξάλμενος ἔστη:",
"Ρ343":"οἳ δ᾽ ἐλελίχθησαν καὶ ἐναντίοι ἔσταν Ἀχαιῶν.",
"Ρ344":"ἔνθ᾽ αὖτ᾽ Αἰνείας Λειώκριτον οὔτασε δουρὶ",
"Ρ345":"υἱὸν Ἀρίσβαντος Λυκομήδεος ἐσθλὸν ἑταῖρον.",
"Ρ346":"τὸν δὲ πεσόντ᾽ ἐλέησεν ἀρηΐφιλος Λυκομήδης,",
"Ρ347":"στῆ δὲ μάλ᾽ ἐγγὺς ἰών, καὶ ἀκόντισε δουρὶ φαεινῷ,",
"Ρ348":"καὶ βάλεν Ἱππασίδην Ἀπισάονα ποιμένα λαῶν",
"Ρ349":"ἧπαρ ὑπὸ πραπίδων, εἶθαρ δ᾽ ὑπὸ γούνατ᾽ ἔλυσεν,",
"Ρ350":"ὅς ῥ᾽ ἐκ Παιονίης ἐριβώλακος εἰληλούθει,",
"Ρ351":"καὶ δὲ μετ᾽ Ἀστεροπαῖον ἀριστεύεσκε μάχεσθαι.",
"Ρ352":"τὸν δὲ πεσόντ᾽ ἐλέησεν ἀρήϊος Ἀστεροπαῖος,",
"Ρ353":"ἴθυσεν δὲ καὶ ὃ πρόφρων Δαναοῖσι μάχεσθαι:",
"Ρ354":"ἀλλ᾽ οὔ πως ἔτι εἶχε: σάκεσσι γὰρ ἔρχατο πάντῃ",
"Ρ355":"ἑσταότες περὶ Πατρόκλῳ, πρὸ δὲ δούρατ᾽ ἔχοντο.",
"Ρ356":"Αἴας γὰρ μάλα πάντας ἐπῴχετο πολλὰ κελεύων:",
"Ρ357":"οὔτέ τιν᾽ ἐξοπίσω νεκροῦ χάζεσθαι ἀνώγει",
"Ρ358":"οὔτέ τινα προμάχεσθαι Ἀχαιῶν ἔξοχον ἄλλων,",
"Ρ359":"ἀλλὰ μάλ᾽ ἀμφ᾽ αὐτῷ βεβάμεν, σχεδόθεν δὲ μάχεσθαι.",
"Ρ360":"ὣς Αἴας ἐπέτελλε πελώριος, αἵματι δὲ χθὼν",
"Ρ361":"δεύετο πορφυρέῳ, τοὶ δ᾽ ἀγχιστῖνοι ἔπιπτον",
"Ρ362":"νεκροὶ ὁμοῦ Τρώων καὶ ὑπερμενέων ἐπικούρων",
"Ρ363":"καὶ Δαναῶν: οὐδ᾽ οἳ γὰρ ἀναιμωτί γε μάχοντο,",
"Ρ364":"παυρότεροι δὲ πολὺ φθίνυθον: μέμνηντο γὰρ αἰεὶ",
"Ρ365":"ἀλλήλοις ἀν᾽ ὅμιλον ἀλεξέμεναι φόνον αἰπύν.",
"Ρ366":"ὣς οἳ μὲν μάρναντο δέμας πυρός, οὐδέ κε φαίης",
"Ρ367":"οὔτέ ποτ᾽ ἠέλιον σῶν ἔμμεναι οὔτε σελήνην:",
"Ρ368":"ἠέρι γὰρ κατέχοντο μάχης ἐπί θ᾽ ὅσσον ἄριστοι",
"Ρ369":"ἕστασαν ἀμφὶ Μενοιτιάδῃ κατατεθνηῶτι.",
"Ρ370":"οἳ δ᾽ ἄλλοι Τρῶες καὶ ἐϋκνήμιδες Ἀχαιοὶ",
"Ρ371":"εὔκηλοι πολέμιζον ὑπ᾽ αἰθέρι, πέπτατο δ᾽ αὐγὴ",
"Ρ372":"ἠελίου ὀξεῖα, νέφος δ᾽ οὐ φαίνετο πάσης",
"Ρ373":"γαίης οὐδ᾽ ὀρέων: μεταπαυόμενοι δὲ μάχοντο",
"Ρ374":"ἀλλήλων ἀλεείνοντες βέλεα στονόεντα",
"Ρ375":"πολλὸν ἀφεσταότες. τοὶ δ᾽ ἐν μέσῳ ἄλγε᾽ ἔπασχον",
"Ρ376":"ἠέρι καὶ πολέμῳ, τείροντο δὲ νηλέϊ χαλκῷ",
"Ρ377":"ὅσσοι ἄριστοι ἔσαν: δύο δ᾽ οὔ πω φῶτε πεπύσθην",
"Ρ378":"ἀνέρε κυδαλίμω Θρασυμήδης Ἀντίλοχός τε",
"Ρ379":"Πατρόκλοιο θανόντος ἀμύμονος, ἀλλ᾽ ἔτ᾽ ἔφαντο",
"Ρ380":"ζωὸν ἐνὶ πρώτῳ ὁμάδῳ Τρώεσσι μάχεσθαι.",
"Ρ381":"τὼ δ᾽ ἐπιοσσομένω θάνατον καὶ φύζαν ἑταίρων",
"Ρ382":"νόσφιν ἐμαρνάσθην, ἐπεὶ ὣς ἐπετέλλετο Νέστωρ",
"Ρ383":"ὀτρύνων πόλεμον δὲ μελαινάων ἀπὸ νηῶν.",
"Ρ384":"τοῖς δὲ πανημερίοις ἔριδος μέγα νεῖκος ὀρώρει",
"Ρ385":"ἀργαλέης: καμάτῳ δὲ καὶ ἱδρῷ νωλεμὲς αἰεὶ",
"Ρ386":"γούνατά τε κνῆμαί τε πόδες θ᾽ ὑπένερθεν ἑκάστου",
"Ρ387":"χεῖρές τ᾽ ὀφθαλμοί τε παλάσσετο μαρναμένοιιν",
"Ρ388":"ἀμφ᾽ ἀγαθὸν θεράποντα ποδώκεος Αἰακίδαο.",
"Ρ389":"ὡς δ᾽ ὅτ᾽ ἀνὴρ ταύροιο βοὸς μεγάλοιο βοείην",
"Ρ390":"λαοῖσιν δώῃ τανύειν μεθύουσαν ἀλοιφῇ:",
"Ρ391":"δεξάμενοι δ᾽ ἄρα τοί γε διαστάντες τανύουσι",
"Ρ392":"κυκλόσ᾽, ἄφαρ δέ τε ἰκμὰς ἔβη, δύνει δέ τ᾽ ἀλοιφὴ",
"Ρ393":"πολλῶν ἑλκόντων, τάνυται δέ τε πᾶσα διὰ πρό:",
"Ρ394":"ὣς οἵ γ᾽ ἔνθα καὶ ἔνθα νέκυν ὀλίγῃ ἐνὶ χώρῃ",
"Ρ395":"εἵλκεον ἀμφότεροι: μάλα δέ σφισιν ἔλπετο θυμὸς",
"Ρ396":"Τρωσὶν μὲν ἐρύειν προτὶ Ἴλιον, αὐτὰρ Ἀχαιοῖς",
"Ρ397":"νῆας ἔπι γλαφυράς: περὶ δ᾽ αὐτοῦ μῶλος ὀρώρει",
"Ρ398":"ἄγριος: οὐδέ κ᾽ Ἄρης λαοσσόος οὐδέ κ᾽ Ἀθήνη",
"Ρ399":"τόν γε ἰδοῦσ᾽ ὀνόσαιτ᾽, οὐδ᾽ εἰ μάλα μιν χόλος ἵκοι:",
"Ρ400":"τοῖον Ζεὺς ἐπὶ Πατρόκλῳ ἀνδρῶν τε καὶ ἵππων",
"Ρ401":"ἤματι τῷ ἐτάνυσσε κακὸν πόνον: οὐδ᾽ ἄρα πώ τι",
"Ρ402":"ᾔδεε Πάτροκλον τεθνηότα δῖος Ἀχιλλεύς:",
"Ρ403":"πολλὸν γὰρ ῥ᾽ ἀπάνευθε νεῶν μάρναντο θοάων",
"Ρ404":"τείχει ὕπο Τρώων: τό μιν οὔ ποτε ἔλπετο θυμῷ",
"Ρ405":"τεθνάμεν, ἀλλὰ ζωὸν ἐνιχριμφθέντα πύλῃσιν",
"Ρ406":"ἂψ ἀπονοστήσειν, ἐπεὶ οὐδὲ τὸ ἔλπετο πάμπαν",
"Ρ407":"ἐκπέρσειν πτολίεθρον ἄνευ ἕθεν, οὐδὲ σὺν αὐτῷ:",
"Ρ408":"πολλάκι γὰρ τό γε μητρὸς ἐπεύθετο νόσφιν ἀκούων,",
"Ρ409":"ἥ οἱ ἀπαγγέλλεσκε Διὸς μεγάλοιο νόημα.",
"Ρ410":"δὴ τότε γ᾽ οὔ οἱ ἔειπε κακὸν τόσον ὅσσον ἐτύχθη",
"Ρ411":"μήτηρ, ὅττί ῥά οἱ πολὺ φίλτατος ὤλεθ᾽ ἑταῖρος.",
"Ρ412":"οἳ δ᾽ αἰεὶ περὶ νεκρὸν ἀκαχμένα δούρατ᾽ ἔχοντες",
"Ρ413":"νωλεμὲς ἐγχρίμπτοντο καὶ ἀλλήλους ἐνάριζον:",
"Ρ414":"ὧδε δέ τις εἴπεσκεν Ἀχαιῶν χαλκοχιτώνων:",
"Ρ415":"ὦ φίλοι οὐ μὰν ἧμιν ἐϋκλεὲς ἀπονέεσθαι",
"Ρ416":"νῆας ἔπι γλαφυράς, ἀλλ᾽ αὐτοῦ γαῖα μέλαινα",
"Ρ417":"πᾶσι χάνοι: τό κεν ἧμιν ἄφαρ πολὺ κέρδιον εἴη",
"Ρ418":"εἰ τοῦτον Τρώεσσι μεθήσομεν ἱπποδάμοισιν",
"Ρ419":"ἄστυ πότι σφέτερον ἐρύσαι καὶ κῦδος ἀρέσθαι.",
"Ρ420":"ὣς δέ τις αὖ Τρώων μεγαθύμων αὐδήσασκεν:",
"Ρ421":"ὦ φίλοι, εἰ καὶ μοῖρα παρ᾽ ἀνέρι τῷδε δαμῆναι",
"Ρ422":"πάντας ὁμῶς, μή πώ τις ἐρωείτω πολέμοιο.",
"Ρ423":"ὣς ἄρα τις εἴπεσκε, μένος δ᾽ ὄρσασκεν ἑκάστου.",
"Ρ424":"ὣς οἳ μὲν μάρναντο, σιδήρειος δ᾽ ὀρυμαγδὸς",
"Ρ425":"χάλκεον οὐρανὸν ἷκε δι᾽ αἰθέρος ἀτρυγέτοιο:",
"Ρ426":"ἵπποι δ᾽ Αἰακίδαο μάχης ἀπάνευθεν ἐόντες",
"Ρ427":"κλαῖον, ἐπεὶ δὴ πρῶτα πυθέσθην ἡνιόχοιο",
"Ρ428":"ἐν κονίῃσι πεσόντος ὑφ᾽ Ἕκτορος ἀνδροφόνοιο.",
"Ρ429":"ἦ μὰν Αὐτομέδων Διώρεος ἄλκιμος υἱὸς",
"Ρ430":"πολλὰ μὲν ἂρ μάστιγι θοῇ ἐπεμαίετο θείνων,",
"Ρ431":"πολλὰ δὲ μειλιχίοισι προσηύδα, πολλὰ δ᾽ ἀρειῇ:",
"Ρ432":"τὼ δ᾽ οὔτ᾽ ἂψ ἐπὶ νῆας ἐπὶ πλατὺν Ἑλλήσποντον",
"Ρ433":"ἠθελέτην ἰέναι οὔτ᾽ ἐς πόλεμον μετ᾽ Ἀχαιούς,",
"Ρ434":"ἀλλ᾽ ὥς τε στήλη μένει ἔμπεδον, ἥ τ᾽ ἐπὶ τύμβῳ",
"Ρ435":"ἀνέρος ἑστήκῃ τεθνηότος ἠὲ γυναικός,",
"Ρ436":"ὣς μένον ἀσφαλέως περικαλλέα δίφρον ἔχοντες",
"Ρ437":"οὔδει ἐνισκίμψαντε καρήατα: δάκρυα δέ σφι",
"Ρ438":"θερμὰ κατὰ βλεφάρων χαμάδις ῥέε μυρομένοισιν",
"Ρ439":"ἡνιόχοιο πόθῳ: θαλερὴ δ᾽ ἐμιαίνετο χαίτη",
"Ρ440":"ζεύγλης ἐξεριποῦσα παρὰ ζυγὸν ἀμφοτέρωθεν.",
"Ρ441":"μυρομένω δ᾽ ἄρα τώ γε ἰδὼν ἐλέησε Κρονίων,",
"Ρ442":"κινήσας δὲ κάρη προτὶ ὃν μυθήσατο θυμόν:",
"Ρ443":"ἆ δειλώ, τί σφῶϊ δόμεν Πηλῆϊ ἄνακτι",
"Ρ444":"θνητῷ, ὑμεῖς δ᾽ ἐστὸν ἀγήρω τ᾽ ἀθανάτω τε;",
"Ρ445":"ἦ ἵνα δυστήνοισι μετ᾽ ἀνδράσιν ἄλγε᾽ ἔχητον;",
"Ρ446":"οὐ μὲν γάρ τί πού ἐστιν ὀϊζυρώτερον ἀνδρὸς",
"Ρ447":"πάντων, ὅσσά τε γαῖαν ἔπι πνείει τε καὶ ἕρπει.",
"Ρ448":"ἀλλ᾽ οὐ μὰν ὑμῖν γε καὶ ἅρμασι δαιδαλέοισιν",
"Ρ449":"Ἕκτωρ Πριαμίδης ἐποχήσεται: οὐ γὰρ ἐάσω.",
"Ρ450":"ἦ οὐχ ἅλις ὡς καὶ τεύχε᾽ ἔχει καὶ ἐπεύχεται αὔτως;",
"Ρ451":"σφῶϊν δ᾽ ἐν γούνεσσι βαλῶ μένος ἠδ᾽ ἐνὶ θυμῷ,",
"Ρ452":"ὄφρα καὶ Αὐτομέδοντα σαώσετον ἐκ πολέμοιο",
"Ρ453":"νῆας ἔπι γλαφυράς: ἔτι γάρ σφισι κῦδος ὀρέξω",
"Ρ454":"κτείνειν, εἰς ὅ κε νῆας ἐϋσσέλμους ἀφίκωνται",
"Ρ455":"δύῃ τ᾽ ἠέλιος καὶ ἐπὶ κνέφας ἱερὸν ἔλθῃ:",
"Ρ456":"ὣς εἰπὼν ἵπποισιν ἐνέπνευσεν μένος ἠΰ.",
"Ρ457":"τὼ δ᾽ ἀπὸ χαιτάων κονίην οὖδας δὲ βαλόντε",
"Ρ458":"ῥίμφα φέρον θοὸν ἅρμα μετὰ Τρῶας καὶ Ἀχαιούς.",
"Ρ459":"τοῖσι δ᾽ ἐπ᾽ Αὐτομέδων μάχετ᾽ ἀχνύμενός περ ἑταίρου",
"Ρ460":"ἵπποις ἀΐσσων ὥς τ᾽ αἰγυπιὸς μετὰ χῆνας:",
"Ρ461":"ῥέα μὲν γὰρ φεύγεσκεν ὑπ᾽ ἐκ Τρώων ὀρυμαγδοῦ,",
"Ρ462":"ῥεῖα δ᾽ ἐπαΐξασκε πολὺν καθ᾽ ὅμιλον ὀπάζων.",
"Ρ463":"ἀλλ᾽ οὐχ ᾕρει φῶτας ὅτε σεύαιτο διώκειν:",
"Ρ464":"οὐ γάρ πως ἦν οἶον ἐόνθ᾽ ἱερῷ ἐνὶ δίφρῳ",
"Ρ465":"ἔγχει ἐφορμᾶσθαι καὶ ἐπίσχειν ὠκέας ἵππους.",
"Ρ466":"ὀψὲ δὲ δή μιν ἑταῖρος ἀνὴρ ἴδεν ὀφθαλμοῖσιν",
"Ρ467":"Ἀλκιμέδων υἱὸς Λαέρκεος Αἱμονίδαο:",
"Ρ468":"στῆ δ᾽ ὄπιθεν δίφροιο καὶ Αὐτομέδοντα προσηύδα:",
"Ρ469":"Αὐτόμεδον, τίς τοί νυ θεῶν νηκερδέα βουλὴν",
"Ρ470":"ἐν στήθεσσιν ἔθηκε, καὶ ἐξέλετο φρένας ἐσθλάς;",
"Ρ471":"οἷον πρὸς Τρῶας μάχεαι πρώτῳ ἐν ὁμίλῳ",
"Ρ472":"μοῦνος: ἀτάρ τοι ἑταῖρος ἀπέκτατο, τεύχεα δ᾽ Ἕκτωρ",
"Ρ473":"αὐτὸς ἔχων ὤμοισιν ἀγάλλεται Αἰακίδαο.",
"Ρ474":"τὸν δ᾽ αὖτ᾽ Αὐτομέδων προσέφη Διώρεος υἱός:",
"Ρ475":"Ἀλκίμεδον τίς γάρ τοι Ἀχαιῶν ἄλλος ὁμοῖος",
"Ρ476":"ἵππων ἀθανάτων ἐχέμεν δμῆσίν τε μένος τε,",
"Ρ477":"εἰ μὴ Πάτροκλος θεόφιν μήστωρ ἀτάλαντος",
"Ρ478":"ζωὸς ἐών; νῦν αὖ θάνατος καὶ μοῖρα κιχάνει.",
"Ρ479":"ἀλλὰ σὺ μὲν μάστιγα καὶ ἡνία σιγαλόεντα",
"Ρ480":"δέξαι, ἐγὼ δ᾽ ἵππων ἀποβήσομαι, ὄφρα μάχωμαι.",
"Ρ481":"ὣς ἔφατ᾽, Ἀλκιμέδων δὲ βοηθόον ἅρμ᾽ ἐπορούσας",
"Ρ482":"καρπαλίμως μάστιγα καὶ ἡνία λάζετο χερσίν,",
"Ρ483":"Αὐτομέδων δ᾽ ἀπόρουσε: νόησε δὲ φαίδιμος Ἕκτωρ,",
"Ρ484":"αὐτίκα δ᾽ Αἰνείαν προσεφώνεεν ἐγγὺς ἐόντα:",
"Ρ485":"Αἰνεία Τρώων βουληφόρε χαλκοχιτώνων",
"Ρ486":"ἵππω τώδ᾽ ἐνόησα ποδώκεος Αἰακίδαο",
"Ρ487":"ἐς πόλεμον προφανέντε σὺν ἡνιόχοισι κακοῖσι:",
"Ρ488":"τώ κεν ἐελποίμην αἱρησέμεν, εἰ σύ γε θυμῷ",
"Ρ489":"σῷ ἐθέλεις, ἐπεὶ οὐκ ἂν ἐφορμηθέντε γε νῶϊ",
"Ρ490":"τλαῖεν ἐναντίβιον στάντες μαχέσασθαι Ἄρηϊ.",
"Ρ491":"ὣς ἔφατ᾽, οὐδ᾽ ἀπίθησεν ἐῢς πάϊς Ἀγχίσαο.",
"Ρ492":"τὼ δ᾽ ἰθὺς βήτην βοέῃς εἰλυμένω ὤμους",
"Ρ493":"αὔῃσι στερεῇσι: πολὺς δ᾽ ἐπελήλατο χαλκός.",
"Ρ494":"τοῖσι δ᾽ ἅμα Χρομίος τε καὶ Ἄρητος θεοειδὴς",
"Ρ495":"ἤϊσαν ἀμφότεροι: μάλα δέ σφισιν ἔλπετο θυμὸς",
"Ρ496":"αὐτώ τε κτενέειν ἐλάαν τ᾽ ἐριαύχενας ἵππους",
"Ρ497":"νήπιοι, οὐδ᾽ ἄρ᾽ ἔμελλον ἀναιμωτί γε νέεσθαι",
"Ρ498":"αὖτις ἀπ᾽ Αὐτομέδοντος. ὃ δ᾽ εὐξάμενος Διὶ πατρὶ",
"Ρ499":"ἀλκῆς καὶ σθένεος πλῆτο φρένας ἀμφὶ μελαίνας:",
"Ρ500":"αὐτίκα δ᾽ Ἀλκιμέδοντα προσηύδα πιστὸν ἑταῖρον:",
"Ρ501":"Ἀλκίμεδον μὴ δή μοι ἀπόπροθεν ἰσχέμεν ἵππους,",
"Ρ502":"ἀλλὰ μάλ᾽ ἐμπνείοντε μεταφρένῳ: οὐ γὰρ ἔγωγε",
"Ρ503":"Ἕκτορα Πριαμίδην μένεος σχήσεσθαι ὀΐω,",
"Ρ504":"πρίν γ᾽ ἐπ᾽ Ἀχιλλῆος καλλίτριχε βήμεναι ἵππω",
"Ρ505":"νῶϊ κατακτείναντα, φοβῆσαί τε στίχας ἀνδρῶν",
"Ρ506":"Ἀργείων, ἤ κ᾽ αὐτὸς ἐνὶ πρώτοισιν ἁλοίη.",
"Ρ507":"ὣς εἰπὼν Αἴαντε καλέσσατο καὶ Μενέλαον:",
"Ρ508":"Αἴαντ᾽ Ἀργείων ἡγήτορε καὶ Μενέλαε",
"Ρ509":"ἤτοι μὲν τὸν νεκρὸν ἐπιτράπεθ᾽ οἵ περ ἄριστοι",
"Ρ510":"ἀμφ᾽ αὐτῷ βεβάμεν καὶ ἀμύνεσθαι στίχας ἀνδρῶν,",
"Ρ511":"νῶϊν δὲ ζωοῖσιν ἀμύνετε νηλεὲς ἦμαρ:",
"Ρ512":"τῇδε γὰρ ἔβρισαν πόλεμον κάτα δακρυόεντα",
"Ρ513":"Ἕκτωρ Αἰνείας θ᾽, οἳ Τρώων εἰσὶν ἄριστοι.",
"Ρ514":"ἀλλ᾽ ἤτοι μὲν ταῦτα θεῶν ἐν γούνασι κεῖται:",
"Ρ515":"ἥσω γὰρ καὶ ἐγώ, τὰ δέ κεν Διὶ πάντα μελήσει.",
"Ρ516":"ἦ ῥα, καὶ ἀμπεπαλὼν προΐει δολιχόσκιον ἔγχος,",
"Ρ517":"καὶ βάλεν Ἀρήτοιο κατ᾽ ἀσπίδα πάντοσ᾽ ἐΐσην:",
"Ρ518":"ἣ δ᾽ οὐκ ἔγχος ἔρυτο, διὰ πρὸ δὲ εἴσατο χαλκός,",
"Ρ519":"νειαίρῃ δ᾽ ἐν γαστρὶ διὰ ζωστῆρος ἔλασσεν.",
"Ρ520":"ὡς δ᾽ ὅτ᾽ ἂν ὀξὺν ἔχων πέλεκυν αἰζήϊος ἀνὴρ",
"Ρ521":"κόψας ἐξόπιθεν κεράων βοὸς ἀγραύλοιο",
"Ρ522":"ἶνα τάμῃ διὰ πᾶσαν, ὃ δὲ προθορὼν ἐρίπῃσιν,",
"Ρ523":"ὣς ἄρ᾽ ὅ γε προθορὼν πέσεν ὕπτιος: ἐν δέ οἱ ἔγχος",
"Ρ524":"νηδυίοισι μάλ᾽ ὀξὺ κραδαινόμενον λύε γυῖα.",
"Ρ525":"Ἕκτωρ δ᾽ Αὐτομέδοντος ἀκόντισε δουρὶ φαεινῷ:",
"Ρ526":"ἀλλ᾽ ὃ μὲν ἄντα ἰδὼν ἠλεύατο χάλκεον ἔγχος:",
"Ρ527":"πρόσσω γὰρ κατέκυψε, τὸ δ᾽ ἐξόπιθεν δόρυ μακρὸν",
"Ρ528":"οὔδει ἐνισκίμφθη, ἐπὶ δ᾽ οὐρίαχος πελεμίχθη",
"Ρ529":"ἔγχεος: ἔνθα δ᾽ ἔπειτ᾽ ἀφίει μένος ὄβριμος Ἄρης.",
"Ρ530":"καί νύ κε δὴ ξιφέεσσ᾽ αὐτοσχεδὸν ὁρμηθήτην",
"Ρ531":"εἰ μή σφω᾽ Αἴαντε διέκριναν μεμαῶτε,",
"Ρ532":"οἵ ῥ᾽ ἦλθον καθ᾽ ὅμιλον ἑταίρου κικλήσκοντος:",
"Ρ533":"τοὺς ὑποταρβήσαντες ἐχώρησαν πάλιν αὖτις",
"Ρ534":"Ἕκτωρ Αἰνείας τ᾽ ἠδὲ Χρομίος θεοειδής,",
"Ρ535":"Ἄρητον δὲ κατ᾽ αὖθι λίπον δεδαϊγμένον ἦτορ",
"Ρ536":"κείμενον: Αὐτομέδων δὲ θοῷ ἀτάλαντος Ἄρηϊ",
"Ρ537":"τεύχεά τ᾽ ἐξενάριξε καὶ εὐχόμενος ἔπος ηὔδα:",
"Ρ538":"ἦ δὴ μὰν ὀλίγον γε Μενοιτιάδαο θανόντος",
"Ρ539":"κῆρ ἄχεος μεθέηκα χερείονά περ καταπέφνων.",
"Ρ540":"ὣς εἰπὼν ἐς δίφρον ἑλὼν ἔναρα βροτόεντα",
"Ρ541":"θῆκ᾽, ἂν δ᾽ αὐτὸς ἔβαινε πόδας καὶ χεῖρας ὕπερθεν",
"Ρ542":"αἱματόεις ὥς τίς τε λέων κατὰ ταῦρον ἐδηδώς.",
"Ρ543":"ἂψ δ᾽ ἐπὶ Πατρόκλῳ τέτατο κρατερὴ ὑσμίνη",
"Ρ544":"ἀργαλέη πολύδακρυς, ἔγειρε δὲ νεῖκος Ἀθήνη",
"Ρ545":"οὐρανόθεν καταβᾶσα: προῆκε γὰρ εὐρύοπα Ζεὺς",
"Ρ546":"ὀρνύμεναι Δαναούς: δὴ γὰρ νόος ἐτράπετ᾽ αὐτοῦ.",
"Ρ547":"ἠΰτε πορφυρέην ἶριν θνητοῖσι τανύσσῃ",
"Ρ548":"Ζεὺς ἐξ οὐρανόθεν τέρας ἔμμεναι ἢ πολέμοιο",
"Ρ549":"ἢ καὶ χειμῶνος δυσθαλπέος, ὅς ῥά τε ἔργων",
"Ρ550":"ἀνθρώπους ἀνέπαυσεν ἐπὶ χθονί, μῆλα δὲ κήδει,",
"Ρ551":"ὣς ἣ πορφυρέῃ νεφέλῃ πυκάσασα ἓ αὐτὴν",
"Ρ552":"δύσετ᾽ Ἀχαιῶν ἔθνος, ἔγειρε δὲ φῶτα ἕκαστον.",
"Ρ553":"πρῶτον δ᾽ Ἀτρέος υἱὸν ἐποτρύνουσα προσηύδα",
"Ρ554":"ἴφθιμον Μενέλαον: ὃ γάρ ῥά οἱ ἐγγύθεν ἦεν:",
"Ρ555":"εἰσαμένη Φοίνικι δέμας καὶ ἀτειρέα φωνήν:",
"Ρ556":"σοὶ μὲν δὴ Μενέλαε κατηφείη καὶ ὄνειδος",
"Ρ557":"ἔσσεται εἴ κ᾽ Ἀχιλῆος ἀγαυοῦ πιστὸν ἑταῖρον",
"Ρ558":"τείχει ὕπο Τρώων ταχέες κύνες ἑλκήσουσιν.",
"Ρ559":"ἀλλ᾽ ἔχεο κρατερῶς, ὄτρυνε δὲ λαὸν ἅπαντα.",
"Ρ560":"τὴν δ᾽ αὖτε προσέειπε βοὴν ἀγαθὸς Μενέλαος:",
"Ρ561":"Φοῖνιξ ἄττα γεραιὲ παλαιγενές, εἰ γὰρ Ἀθήνη",
"Ρ562":"δοίη κάρτος ἐμοί, βελέων δ᾽ ἀπερύκοι ἐρωήν:",
"Ρ563":"τώ κεν ἔγωγ᾽ ἐθέλοιμι παρεστάμεναι καὶ ἀμύνειν",
"Ρ564":"Πατρόκλῳ: μάλα γάρ με θανὼν ἐσεμάσσατο θυμόν.",
"Ρ565":"ἀλλ᾽ Ἕκτωρ πυρὸς αἰνὸν ἔχει μένος, οὐδ᾽ ἀπολήγει",
"Ρ566":"χαλκῷ δηϊόων: τῷ γὰρ Ζεὺς κῦδος ὀπάζει.",
"Ρ567":"ὣς φάτο, γήθησεν δὲ θεὰ γλαυκῶπις Ἀθήνη,",
"Ρ568":"ὅττί ῥά οἱ πάμπρωτα θεῶν ἠρήσατο πάντων.",
"Ρ569":"ἐν δὲ βίην ὤμοισι καὶ ἐν γούνεσσιν ἔθηκε,",
"Ρ570":"καί οἱ μυίης θάρσος ἐνὶ στήθεσσιν ἐνῆκεν,",
"Ρ571":"ἥ τε καὶ ἐργομένη μάλα περ χροὸς ἀνδρομέοιο",
"Ρ572":"ἰσχανάᾳ δακέειν, λαρόν τέ οἱ αἷμ᾽ ἀνθρώπου:",
"Ρ573":"τοίου μιν θάρσευς πλῆσε φρένας ἀμφὶ μελαίνας,",
"Ρ574":"βῆ δ᾽ ἐπὶ Πατρόκλῳ, καὶ ἀκόντισε δουρὶ φαεινῷ.",
"Ρ575":"ἔσκε δ᾽ ἐνὶ Τρώεσσι Ποδῆς υἱὸς Ἠετίωνος",
"Ρ576":"ἀφνειός τ᾽ ἀγαθός τε: μάλιστα δέ μιν τίεν Ἕκτωρ",
"Ρ577":"δήμου, ἐπεί οἱ ἑταῖρος ἔην φίλος εἰλαπιναστής:",
"Ρ578":"τόν ῥα κατὰ ζωστῆρα βάλε ξανθὸς Μενέλαος",
"Ρ579":"ἀΐξαντα φόβον δέ, διὰ πρὸ δὲ χαλκὸν ἔλασσε:",
"Ρ580":"δούπησεν δὲ πεσών: ἀτὰρ Ἀτρεΐδης Μενέλαος",
"Ρ581":"νεκρὸν ὑπ᾽ ἐκ Τρώων ἔρυσεν μετὰ ἔθνος ἑταίρων.",
"Ρ582":"Ἕκτορα δ᾽ ἐγγύθεν ἱστάμενος ὄτρυνεν Ἀπόλλων",
"Ρ583":"Φαίνοπι Ἀσιάδῃ ἐναλίγκιος, ὅς οἱ ἁπάντων",
"Ρ584":"ξείνων φίλτατος ἔσκεν Ἀβυδόθι οἰκία ναίων:",
"Ρ585":"τῷ μιν ἐεισάμενος προσέφη ἑκάεργος Ἀπόλλων:",
"Ρ586":"Ἕκτορ τίς κέ σ᾽ ἔτ᾽ ἄλλος Ἀχαιῶν ταρβήσειεν;",
"Ρ587":"οἷον δὴ Μενέλαον ὑπέτρεσας, ὃς τὸ πάρος γε",
"Ρ588":"μαλθακὸς αἰχμητής: νῦν δ᾽ οἴχεται οἶος ἀείρας",
"Ρ589":"νεκρὸν ὑπ᾽ ἐκ Τρώων, σὸν δ᾽ ἔκτανε πιστὸν ἑταῖρον",
"Ρ590":"ἐσθλὸν ἐνὶ προμάχοισι Ποδῆν υἱὸν Ἠετίωνος.",
"Ρ591":"ὣς φάτο, τὸν δ᾽ ἄχεος νεφέλη ἐκάλυψε μέλαινα,",
"Ρ592":"βῆ δὲ διὰ προμάχων κεκορυθμένος αἴθοπι χαλκῷ.",
"Ρ593":"καὶ τότ᾽ ἄρα Κρονίδης ἕλετ᾽ αἰγίδα θυσσανόεσσαν",
"Ρ594":"μαρμαρέην, Ἴδην δὲ κατὰ νεφέεσσι κάλυψεν,",
"Ρ595":"ἀστράψας δὲ μάλα μεγάλ᾽ ἔκτυπε, τὴν δὲ τίναξε,",
"Ρ596":"νίκην δὲ Τρώεσσι δίδου, ἐφόβησε δ᾽ Ἀχαιούς.",
"Ρ597":"πρῶτος Πηνέλεως Βοιώτιος ἦρχε φόβοιο.",
"Ρ598":"βλῆτο γὰρ ὦμον δουρὶ πρόσω τετραμμένος αἰεὶ",
"Ρ599":"ἄκρον ἐπιλίγδην: γράψεν δέ οἱ ὀστέον ἄχρις",
"Ρ600":"αἰχμὴ Πουλυδάμαντος: ὃ γάρ ῥ᾽ ἔβαλε σχεδὸν ἐλθών.",
"Ρ601":"Λήϊτον αὖθ᾽ Ἕκτωρ σχεδὸν οὔτασε χεῖρ᾽ ἐπὶ καρπῷ",
"Ρ602":"υἱὸν Ἀλεκτρυόνος μεγαθύμου, παῦσε δὲ χάρμης:",
"Ρ603":"τρέσσε δὲ παπτήνας, ἐπεὶ οὐκέτι ἔλπετο θυμῷ",
"Ρ604":"ἔγχος ἔχων ἐν χειρὶ μαχήσεσθαι Τρώεσσιν.",
"Ρ605":"Ἕκτορα δ᾽ Ἰδομενεὺς μετὰ Λήϊτον ὁρμηθέντα",
"Ρ606":"βεβλήκει θώρηκα κατὰ στῆθος παρὰ μαζόν:",
"Ρ607":"ἐν καυλῷ δ᾽ ἐάγη δολιχὸν δόρυ, τοὶ δὲ βόησαν",
"Ρ608":"Τρῶες: ὃ δ᾽ Ἰδομενῆος ἀκόντισε Δευκαλίδαο",
"Ρ609":"δίφρῳ ἐφεσταότος: τοῦ μέν ῥ᾽ ἀπὸ τυτθὸν ἅμαρτεν:",
"Ρ610":"αὐτὰρ ὃ Μηριόναο ὀπάονά θ᾽ ἡνίοχόν τε",
"Ρ611":"Κοίρανον, ὅς ῥ᾽ ἐκ Λύκτου ἐϋκτιμένης ἕπετ᾽ αὐτῷ:",
"Ρ612":"πεζὸς γὰρ τὰ πρῶτα λιπὼν νέας ἀμφιελίσσας",
"Ρ613":"ἤλυθε, καί κε Τρωσὶ μέγα κράτος ἐγγυάλιξεν,",
"Ρ614":"εἰ μὴ Κοίρανος ὦκα ποδώκεας ἤλασεν ἵππους:",
"Ρ615":"καὶ τῷ μὲν φάος ἦλθεν, ἄμυνε δὲ νηλεὲς ἦμαρ,",
"Ρ616":"αὐτὸς δ᾽ ὤλεσε θυμὸν ὑφ᾽ Ἕκτορος ἀνδροφόνοιο:",
"Ρ617":"τὸν βάλ᾽ ὑπὸ γναθμοῖο καὶ οὔατος, ἐκ δ᾽ ἄρ᾽ ὀδόντας",
"Ρ618":"ὦσε δόρυ πρυμνόν, διὰ δὲ γλῶσσαν τάμε μέσσην.",
"Ρ619":"ἤριπε δ᾽ ἐξ ὀχέων, κατὰ δ᾽ ἡνία χεῦεν ἔραζε.",
"Ρ620":"καὶ τά γε Μηριόνης ἔλαβεν χείρεσσι φίλῃσι",
"Ρ621":"κύψας ἐκ πεδίοιο, καὶ Ἰδομενῆα προσηύδα:",
"Ρ622":"μάστιε νῦν εἷός κε θοὰς ἐπὶ νῆας ἵκηαι:",
"Ρ623":"γιγνώσκεις δὲ καὶ αὐτὸς ὅ τ᾽ οὐκέτι κάρτος Ἀχαιῶν.",
"Ρ624":"ὣς ἔφατ᾽, Ἰδομενεὺς δ᾽ ἵμασεν καλλίτριχας ἵππους",
"Ρ625":"νῆας ἔπι γλαφυράς: δὴ γὰρ δέος ἔμπεσε θυμῷ.",
"Ρ626":"οὐδ᾽ ἔλαθ᾽ Αἴαντα μεγαλήτορα καὶ Μενέλαον",
"Ρ627":"Ζεύς, ὅτε δὴ Τρώεσσι δίδου ἑτεραλκέα νίκην.",
"Ρ628":"τοῖσι δὲ μύθων ἦρχε μέγας Τελαμώνιος Αἴας:",
"Ρ629":"ὢ πόποι ἤδη μέν κε καὶ ὃς μάλα νήπιός ἐστι",
"Ρ630":"γνοίη ὅτι Τρώεσσι πατὴρ Ζεὺς αὐτὸς ἀρήγει.",
"Ρ631":"τῶν μὲν γὰρ πάντων βέλε᾽ ἅπτεται ὅς τις ἀφήῃ",
"Ρ632":"ἢ κακὸς ἢ ἀγαθός: Ζεὺς δ᾽ ἔμπης πάντ᾽ ἰθύνει:",
"Ρ633":"ἡμῖν δ᾽ αὔτως πᾶσιν ἐτώσια πίπτει ἔραζε.",
"Ρ634":"ἀλλ᾽ ἄγετ᾽ αὐτοί περ φραζώμεθα μῆτιν ἀρίστην,",
"Ρ635":"ἠμὲν ὅπως τὸν νεκρὸν ἐρύσσομεν, ἠδὲ καὶ αὐτοὶ",
"Ρ636":"χάρμα φίλοις ἑτάροισι γενώμεθα νοστήσαντες,",
"Ρ637":"οἵ που δεῦρ᾽ ὁρόωντες ἀκηχέδατ᾽, οὐδ᾽ ἔτι φασὶν",
"Ρ638":"Ἕκτορος ἀνδροφόνοιο μένος καὶ χεῖρας ἀάπτους",
"Ρ639":"σχήσεσθ᾽, ἀλλ᾽ ἐν νηυσὶ μελαίνῃσιν πεσέεσθαι.",
"Ρ640":"εἴη δ᾽ ὅς τις ἑταῖρος ἀπαγγείλειε τάχιστα",
"Ρ641":"Πηλεΐδῃ, ἐπεὶ οὔ μιν ὀΐομαι οὐδὲ πεπύσθαι",
"Ρ642":"λυγρῆς ἀγγελίης, ὅτι οἱ φίλος ὤλεθ᾽ ἑταῖρος.",
"Ρ643":"ἀλλ᾽ οὔ πῃ δύναμαι ἰδέειν τοιοῦτον Ἀχαιῶν:",
"Ρ644":"ἠέρι γὰρ κατέχονται ὁμῶς αὐτοί τε καὶ ἵπποι.",
"Ρ645":"Ζεῦ πάτερ ἀλλὰ σὺ ῥῦσαι ὑπ᾽ ἠέρος υἷας Ἀχαιῶν,",
"Ρ646":"ποίησον δ᾽ αἴθρην, δὸς δ᾽ ὀφθαλμοῖσιν ἰδέσθαι:",
"Ρ647":"ἐν δὲ φάει καὶ ὄλεσσον, ἐπεί νύ τοι εὔαδεν οὕτως.",
"Ρ648":"ὣς φάτο, τὸν δὲ πατὴρ ὀλοφύρατο δάκρυ χέοντα:",
"Ρ649":"αὐτίκα δ᾽ ἠέρα μὲν σκέδασεν καὶ ἀπῶσεν ὀμίχλην,",
"Ρ650":"ἠέλιος δ᾽ ἐπέλαμψε, μάχη δ᾽ ἐπὶ πᾶσα φαάνθη:",
"Ρ651":"καὶ τότ᾽ ἄρ᾽ Αἴας εἶπε βοὴν ἀγαθὸν Μενέλαον:",
"Ρ652":"σκέπτεο νῦν Μενέλαε διοτρεφὲς αἴ κεν ἴδηαι",
"Ρ653":"ζωὸν ἔτ᾽ Ἀντίλοχον μεγαθύμου Νέστορος υἱόν,",
"Ρ654":"ὄτρυνον δ᾽ Ἀχιλῆϊ δαΐφρονι θᾶσσον ἰόντα",
"Ρ655":"εἰπεῖν ὅττι ῥά οἱ πολὺ φίλτατος ὤλεθ᾽ ἑταῖρος.",
"Ρ656":"ὣς ἔφατ᾽, οὐδ᾽ ἀπίθησε βοὴν ἀγαθὸς Μενέλαος,",
"Ρ657":"βῆ δ᾽ ἰέναι ὥς τίς τε λέων ἀπὸ μεσσαύλοιο,",
"Ρ658":"ὅς τ᾽ ἐπεὶ ἄρ κε κάμῃσι κύνας τ᾽ ἄνδρας τ᾽ ἐρεθίζων,",
"Ρ659":"οἵ τέ μιν οὐκ εἰῶσι βοῶν ἐκ πῖαρ ἑλέσθαι",
"Ρ660":"πάννυχοι ἐγρήσσοντες: ὃ δὲ κρειῶν ἐρατίζων",
"Ρ661":"ἰθύει, ἀλλ᾽ οὔ τι πρήσσει: θαμέες γὰρ ἄκοντες",
"Ρ662":"ἀντίον ἀΐσσουσι θρασειάων ἀπὸ χειρῶν,",
"Ρ663":"καιόμεναί τε δεταί, τάς τε τρεῖ ἐσσύμενός περ:",
"Ρ664":"ἠῶθεν δ᾽ ἀπονόσφιν ἔβη τετιηότι θυμῷ:",
"Ρ665":"ὣς ἀπὸ Πατρόκλοιο βοὴν ἀγαθὸς Μενέλαος",
"Ρ666":"ἤϊε πόλλ᾽ ἀέκων: περὶ γὰρ δίε μή μιν Ἀχαιοὶ",
"Ρ667":"ἀργαλέου πρὸ φόβοιο ἕλωρ δηΐοισι λίποιεν.",
"Ρ668":"πολλὰ δὲ Μηριόνῃ τε καὶ Αἰάντεσσ᾽ ἐπέτελλεν:",
"Ρ669":"Αἴαντ᾽ Ἀργείων ἡγήτορε Μηριόνη τε",
"Ρ670":"νῦν τις ἐνηείης Πατροκλῆος δειλοῖο",
"Ρ671":"μνησάσθω: πᾶσιν γὰρ ἐπίστατο μείλιχος εἶναι",
"Ρ672":"ζωὸς ἐών: νῦν αὖ θάνατος καὶ μοῖρα κιχάνει.",
"Ρ673":"ὣς ἄρα φωνήσας ἀπέβη ξανθὸς Μενέλαος,",
"Ρ674":"πάντοσε παπταίνων ὥς τ᾽ αἰετός, ὅν ῥά τέ φασιν",
"Ρ675":"ὀξύτατον δέρκεσθαι ὑπουρανίων πετεηνῶν,",
"Ρ676":"ὅν τε καὶ ὑψόθ᾽ ἐόντα πόδας ταχὺς οὐκ ἔλαθε πτὼξ",
"Ρ677":"θάμνῳ ὑπ᾽ ἀμφικόμῳ κατακείμενος, ἀλλά τ᾽ ἐπ᾽ αὐτῷ",
"Ρ678":"ἔσσυτο, καί τέ μιν ὦκα λαβὼν ἐξείλετο θυμόν.",
"Ρ679":"ὣς τότε σοὶ Μενέλαε διοτρεφὲς ὄσσε φαεινὼ",
"Ρ680":"πάντοσε δινείσθην πολέων κατὰ ἔθνος ἑταίρων,",
"Ρ681":"εἴ που Νέστορος υἱὸν ἔτι ζώοντα ἴδοιτο.",
"Ρ682":"τὸν δὲ μάλ᾽ αἶψ᾽ ἐνόησε μάχης ἐπ᾽ ἀριστερὰ πάσης",
"Ρ683":"θαρσύνονθ᾽ ἑτάρους καὶ ἐποτρύνοντα μάχεσθαι,",
"Ρ684":"ἀγχοῦ δ᾽ ἱστάμενος προσέφη ξανθὸς Μενέλαος:",
"Ρ685":"Ἀντίλοχ᾽ εἰ δ᾽ ἄγε δεῦρο διοτρεφὲς ὄφρα πύθηαι",
"Ρ686":"λυγρῆς ἀγγελίης, ἣ μὴ ὤφελλε γενέσθαι.",
"Ρ687":"ἤδη μὲν σὲ καὶ αὐτὸν ὀΐομαι εἰσορόωντα",
"Ρ688":"γιγνώσκειν ὅτι πῆμα θεὸς Δαναοῖσι κυλίνδει,",
"Ρ689":"νίκη δὲ Τρώων: πέφαται δ᾽ ὤριστος Ἀχαιῶν",
"Ρ690":"Πάτροκλος, μεγάλη δὲ ποθὴ Δαναοῖσι τέτυκται.",
"Ρ691":"ἀλλὰ σύ γ᾽ αἶψ᾽ Ἀχιλῆϊ θέων ἐπὶ νῆας Ἀχαιῶν",
"Ρ692":"εἰπεῖν, αἴ κε τάχιστα νέκυν ἐπὶ νῆα σαώσῃ",
"Ρ693":"γυμνόν: ἀτὰρ τά γε τεύχε᾽ ἔχει κορυθαίολος Ἕκτωρ.",
"Ρ694":"ὣς ἔφατ᾽, Ἀντίλοχος δὲ κατέστυγε μῦθον ἀκούσας:",
"Ρ695":"δὴν δέ μιν ἀμφασίη ἐπέων λάβε, τὼ δέ οἱ ὄσσε",
"Ρ696":"δακρυόφι πλῆσθεν, θαλερὴ δέ οἱ ἔσχετο φωνή.",
"Ρ697":"ἀλλ᾽ οὐδ᾽ ὧς Μενελάου ἐφημοσύνης ἀμέλησε,",
"Ρ698":"βῆ δὲ θέειν, τὰ δὲ τεύχε᾽ ἀμύμονι δῶκεν ἑταίρῳ",
"Ρ699":"Λαοδόκῳ, ὅς οἱ σχεδὸν ἔστρεφε μώνυχας ἵππους.",
"Ρ700":"τὸν μὲν δάκρυ χέοντα πόδες φέρον ἐκ πολέμοιο",
"Ρ701":"Πηλεΐδῃ Ἀχιλῆϊ κακὸν ἔπος ἀγγελέοντα.",
"Ρ702":"οὐδ᾽ ἄρα σοὶ Μενέλαε διοτρεφὲς ἤθελε θυμὸς",
"Ρ703":"τειρομένοις ἑτάροισιν ἀμυνέμεν, ἔνθεν ἀπῆλθεν",
"Ρ704":"Ἀντίλοχος, μεγάλη δὲ ποθὴ Πυλίοισιν ἐτύχθη:",
"Ρ705":"ἀλλ᾽ ὅ γε τοῖσιν μὲν Θρασυμήδεα δῖον ἀνῆκεν,",
"Ρ706":"αὐτὸς δ᾽ αὖτ᾽ ἐπὶ Πατρόκλῳ ἥρωϊ βεβήκει,",
"Ρ707":"στῆ δὲ παρ᾽ Αἰάντεσσι θέων, εἶθαρ δὲ προσηύδα:",
"Ρ708":"κεῖνον μὲν δὴ νηυσὶν ἐπιπροέηκα θοῇσιν",
"Ρ709":"ἐλθεῖν εἰς Ἀχιλῆα πόδας ταχύν: οὐδέ μιν οἴω",
"Ρ710":"νῦν ἰέναι μάλα περ κεχολωμένον Ἕκτορι δίῳ:",
"Ρ711":"οὐ γάρ πως ἂν γυμνὸς ἐὼν Τρώεσσι μάχοιτο.",
"Ρ712":"ἡμεῖς δ᾽ αὐτοί περ φραζώμεθα μῆτιν ἀρίστην,",
"Ρ713":"ἠμὲν ὅπως τὸν νεκρὸν ἐρύσσομεν, ἠδὲ καὶ αὐτοὶ",
"Ρ714":"Τρώων ἐξ ἐνοπῆς θάνατον καὶ κῆρα φύγωμεν.",
"Ρ715":"τὸν δ᾽ ἠμείβετ᾽ ἔπειτα μέγας Τελαμώνιος Αἴας:",
"Ρ716":"πάντα κατ᾽ αἶσαν ἔειπες ἀγακλεὲς ὦ Μενέλαε:",
"Ρ717":"ἀλλὰ σὺ μὲν καὶ Μηριόνης ὑποδύντε μάλ᾽ ὦκα",
"Ρ718":"νεκρὸν ἀείραντες φέρετ᾽ ἐκ πόνου: αὐτὰρ ὄπισθε",
"Ρ719":"νῶϊ μαχησόμεθα Τρωσίν τε καὶ Ἕκτορι δίῳ",
"Ρ720":"ἶσον θυμὸν ἔχοντες ὁμώνυμοι, οἳ τὸ πάρος περ",
"Ρ721":"μίμνομεν ὀξὺν Ἄρηα παρ᾽ ἀλλήλοισι μένοντες.",
"Ρ722":"ὣς ἔφαθ᾽, οἳ δ᾽ ἄρα νεκρὸν ἀπὸ χθονὸς ἀγκάζοντο",
"Ρ723":"ὕψι μάλα μεγάλως: ἐπὶ δ᾽ ἴαχε λαὸς ὄπισθε",
"Ρ724":"Τρωϊκός, ὡς εἴδοντο νέκυν αἴροντας Ἀχαιούς.",
"Ρ725":"ἴθυσαν δὲ κύνεσσιν ἐοικότες, οἵ τ᾽ ἐπὶ κάπρῳ",
"Ρ726":"βλημένῳ ἀΐξωσι πρὸ κούρων θηρητήρων:",
"Ρ727":"ἕως μὲν γάρ τε θέουσι διαρραῖσαι μεμαῶτες,",
"Ρ728":"ἀλλ᾽ ὅτε δή ῥ᾽ ἐν τοῖσιν ἑλίξεται ἀλκὶ πεποιθώς,",
"Ρ729":"ἄψ τ᾽ ἀνεχώρησαν διά τ᾽ ἔτρεσαν ἄλλυδις ἄλλος.",
"Ρ730":"ὣς Τρῶες εἷος μὲν ὁμιλαδὸν αἰὲν ἕποντο",
"Ρ731":"νύσσοντες ξίφεσίν τε καὶ ἔγχεσιν ἀμφιγύοισιν:",
"Ρ732":"ἀλλ᾽ ὅτε δή ῥ᾽ Αἴαντε μεταστρεφθέντε κατ᾽ αὐτοὺς",
"Ρ733":"σταίησαν, τῶν δὲ τράπετο χρώς, οὐδέ τις ἔτλη",
"Ρ734":"πρόσσω ἀΐξας περὶ νεκροῦ δηριάασθαι.",
"Ρ735":"ὣς οἵ γ᾽ ἐμμεμαῶτε νέκυν φέρον ἐκ πολέμοιο",
"Ρ736":"νῆας ἔπι γλαφυράς: ἐπὶ δὲ πτόλεμος τέτατό σφιν",
"Ρ737":"ἄγριος ἠΰτε πῦρ, τό τ᾽ ἐπεσσύμενον πόλιν ἀνδρῶν",
"Ρ738":"ὄρμενον ἐξαίφνης φλεγέθει, μινύθουσι δὲ οἶκοι",
"Ρ739":"ἐν σέλαϊ μεγάλῳ: τὸ δ᾽ ἐπιβρέμει ἲς ἀνέμοιο.",
"Ρ740":"ὣς μὲν τοῖς ἵππων τε καὶ ἀνδρῶν αἰχμητάων",
"Ρ741":"ἀζηχὴς ὀρυμαγδὸς ἐπήϊεν ἐρχομένοισιν:",
"Ρ742":"οἳ δ᾽ ὥς θ᾽ ἡμίονοι κρατερὸν μένος ἀμφιβαλόντες",
"Ρ743":"ἕλκωσ᾽ ἐξ ὄρεος κατὰ παιπαλόεσσαν ἀταρπὸν",
"Ρ744":"ἢ δοκὸν ἠὲ δόρυ μέγα νήϊον: ἐν δέ τε θυμὸς",
"Ρ745":"τείρεθ᾽ ὁμοῦ καμάτῳ τε καὶ ἱδρῷ σπευδόντεσσιν:",
"Ρ746":"ὣς οἵ γ᾽ ἐμμεμαῶτε νέκυν φέρον. αὐτὰρ ὄπισθεν",
"Ρ747":"Αἴαντ᾽ ἰσχανέτην, ὥς τε πρὼν ἰσχάνει ὕδωρ",
"Ρ748":"ὑλήεις πεδίοιο διαπρύσιον τετυχηκώς,",
"Ρ749":"ὅς τε καὶ ἰφθίμων ποταμῶν ἀλεγεινὰ ῥέεθρα",
"Ρ750":"ἴσχει, ἄφαρ δέ τε πᾶσι ῥόον πεδίον δὲ τίθησι",
"Ρ751":"πλάζων: οὐδέ τί μιν σθένεϊ ῥηγνῦσι ῥέοντες:",
"Ρ752":"ὣς αἰεὶ Αἴαντε μάχην ἀνέεργον ὀπίσσω",
"Ρ753":"Τρώων: οἳ δ᾽ ἅμ᾽ ἕποντο, δύω δ᾽ ἐν τοῖσι μάλιστα",
"Ρ754":"Αἰνείας τ᾽ Ἀγχισιάδης καὶ φαίδιμος Ἕκτωρ.",
"Ρ755":"τῶν δ᾽ ὥς τε ψαρῶν νέφος ἔρχεται ἠὲ κολοιῶν",
"Ρ756":"οὖλον κεκλήγοντες, ὅτε προΐδωσιν ἰόντα",
"Ρ757":"κίρκον, ὅ τε σμικρῇσι φόνον φέρει ὀρνίθεσσιν,",
"Ρ758":"ὣς ἄρ᾽ ὑπ᾽ Αἰνείᾳ τε καὶ Ἕκτορι κοῦροι Ἀχαιῶν",
"Ρ759":"οὖλον κεκλήγοντες ἴσαν, λήθοντο δὲ χάρμης.",
"Ρ760":"πολλὰ δὲ τεύχεα καλὰ πέσον περί τ᾽ ἀμφί τε τάφρον",
"Ρ761":"φευγόντων Δαναῶν: πολέμου δ᾽ οὐ γίγνετ᾽ ἐρωή.",
<h4 class="C2">Book 18</h4>"Σ1":"ὣς οἳ μὲν μάρναντο δέμας πυρὸς αἰθομένοιο,",
"Σ2":"Ἀντίλοχος δ᾽ Ἀχιλῆϊ πόδας ταχὺς ἄγγελος ἦλθε.",
"Σ3":"τὸν δ᾽ εὗρε προπάροιθε νεῶν ὀρθοκραιράων",
"Σ4":"τὰ φρονέοντ᾽ ἀνὰ θυμὸν ἃ δὴ τετελεσμένα ἦεν:",
"Σ5":"ὀχθήσας δ᾽ ἄρα εἶπε πρὸς ὃν μεγαλήτορα θυμόν:",
"Σ6":"ὤ μοι ἐγώ, τί τ᾽ ἄρ᾽ αὖτε κάρη κομόωντες Ἀχαιοὶ",
"Σ7":"νηυσὶν ἔπι κλονέονται ἀτυζόμενοι πεδίοιο;",
"Σ8":"μὴ δή μοι τελέσωσι θεοὶ κακὰ κήδεα θυμῷ,",
"Σ9":"ὥς ποτέ μοι μήτηρ διεπέφραδε καί μοι ἔειπε",
"Σ10":"Μυρμιδόνων τὸν ἄριστον ἔτι ζώοντος ἐμεῖο",
"Σ11":"χερσὶν ὕπο Τρώων λείψειν φάος ἠελίοιο.",
"Σ12":"ἦ μάλα δὴ τέθνηκε Μενοιτίου ἄλκιμος υἱὸς",
"Σ13":"σχέτλιος: ἦ τ᾽ ἐκέλευον ἀπωσάμενον δήϊον πῦρ",
"Σ14":"ἂψ ἐπὶ νῆας ἴμεν, μηδ᾽ Ἕκτορι ἶφι μάχεσθαι.",
"Σ15":"εἷος ὃ ταῦθ᾽ ὥρμαινε κατὰ φρένα καὶ κατὰ θυμόν,",
"Σ16":"τόφρά οἱ ἐγγύθεν ἦλθεν ἀγαυοῦ Νέστορος υἱὸς",
"Σ17":"δάκρυα θερμὰ χέων, φάτο δ᾽ ἀγγελίην ἀλεγεινήν:",
"Σ18":"ὤ μοι Πηλέος υἱὲ δαΐφρονος ἦ μάλα λυγρῆς",
"Σ19":"πεύσεαι ἀγγελίης, ἣ μὴ ὤφελλε γενέσθαι.",
"Σ20":"κεῖται Πάτροκλος, νέκυος δὲ δὴ ἀμφιμάχονται",
"Σ21":"γυμνοῦ: ἀτὰρ τά γε τεύχε᾽ ἔχει κορυθαίολος Ἕκτωρ.",
"Σ22":"ὣς φάτο, τὸν δ᾽ ἄχεος νεφέλη ἐκάλυψε μέλαινα:",
"Σ23":"ἀμφοτέρῃσι δὲ χερσὶν ἑλὼν κόνιν αἰθαλόεσσαν",
"Σ24":"χεύατο κὰκ κεφαλῆς, χαρίεν δ᾽ ᾔσχυνε πρόσωπον:",
"Σ25":"νεκταρέῳ δὲ χιτῶνι μέλαιν᾽ ἀμφίζανε τέφρη.",
"Σ26":"αὐτὸς δ᾽ ἐν κονίῃσι μέγας μεγαλωστὶ τανυσθεὶς",
"Σ27":"κεῖτο, φίλῃσι δὲ χερσὶ κόμην ᾔσχυνε δαΐζων.",
"Σ28":"δμῳαὶ δ᾽ ἃς Ἀχιλεὺς ληΐσσατο Πάτροκλός τε",
"Σ29":"θυμὸν ἀκηχέμεναι μεγάλ᾽ ἴαχον, ἐκ δὲ θύραζε",
"Σ30":"ἔδραμον ἀμφ᾽ Ἀχιλῆα δαΐφρονα, χερσὶ δὲ πᾶσαι",
"Σ31":"στήθεα πεπλήγοντο, λύθεν δ᾽ ὑπὸ γυῖα ἑκάστης.",
"Σ32":"Ἀντίλοχος δ᾽ ἑτέρωθεν ὀδύρετο δάκρυα λείβων",
"Σ33":"χεῖρας ἔχων Ἀχιλῆος: ὃ δ᾽ ἔστενε κυδάλιμον κῆρ:",
"Σ34":"δείδιε γὰρ μὴ λαιμὸν ἀπαμήσειε σιδήρῳ.",
"Σ35":"σμερδαλέον δ᾽ ᾤμωξεν: ἄκουσε δὲ πότνια μήτηρ",
"Σ36":"ἡμένη ἐν βένθεσσιν ἁλὸς παρὰ πατρὶ γέροντι,",
"Σ37":"κώκυσέν τ᾽ ἄρ᾽ ἔπειτα: θεαὶ δέ μιν ἀμφαγέροντο",
"Σ38":"πᾶσαι ὅσαι κατὰ βένθος ἁλὸς Νηρηΐδες ἦσαν.",
"Σ39":"ἔνθ᾽ ἄρ᾽ ἔην Γλαύκη τε Θάλειά τε Κυμοδόκη τε",
"Σ40":"Νησαίη Σπειώ τε Θόη θ᾽ Ἁλίη τε βοῶπις",
"Σ41":"Κυμοθόη τε καὶ Ἀκταίη καὶ Λιμνώρεια",
"Σ42":"καὶ Μελίτη καὶ Ἴαιρα καὶ Ἀμφιθόη καὶ Ἀγαυὴ",
"Σ43":"Δωτώ τε Πρωτώ τε Φέρουσά τε Δυναμένη τε",
"Σ44":"Δεξαμένη τε καὶ Ἀμφινόμη καὶ Καλλιάνειρα",
"Σ45":"Δωρὶς καὶ Πανόπη καὶ ἀγακλειτὴ Γαλάτεια",
"Σ46":"Νημερτής τε καὶ Ἀψευδὴς καὶ Καλλιάνασσα:",
"Σ47":"ἔνθα δ᾽ ἔην Κλυμένη Ἰάνειρά τε καὶ Ἰάνασσα",
"Σ48":"Μαῖρα καὶ Ὠρείθυια ἐϋπλόκαμός τ᾽ Ἀμάθεια",
"Σ49":"ἄλλαι θ᾽ αἳ κατὰ βένθος ἁλὸς Νηρηΐδες ἦσαν.",
"Σ50":"τῶν δὲ καὶ ἀργύφεον πλῆτο σπέος: αἳ δ᾽ ἅμα πᾶσαι",
"Σ51":"στήθεα πεπλήγοντο, Θέτις δ᾽ ἐξῆρχε γόοιο:",
"Σ52":"κλῦτε κασίγνηται Νηρηΐδες, ὄφρ᾽ ἐῢ πᾶσαι",
"Σ53":"εἴδετ᾽ ἀκούουσαι ὅσ᾽ ἐμῷ ἔνι κήδεα θυμῷ.",
"Σ54":"ὤ μοι ἐγὼ δειλή, ὤ μοι δυσαριστοτόκεια,",
"Σ55":"ἥ τ᾽ ἐπεὶ ἂρ τέκον υἱὸν ἀμύμονά τε κρατερόν τε",
"Σ56":"ἔξοχον ἡρώων: ὃ δ᾽ ἀνέδραμεν ἔρνεϊ ἶσος:",
"Σ57":"τὸν μὲν ἐγὼ θρέψασα φυτὸν ὣς γουνῷ ἀλωῆς",
"Σ58":"νηυσὶν ἐπιπροέηκα κορωνίσιν Ἴλιον εἴσω",
"Σ59":"Τρωσὶ μαχησόμενον: τὸν δ᾽ οὐχ ὑποδέξομαι αὖτις",
"Σ60":"οἴκαδε νοστήσαντα δόμον Πηλήϊον εἴσω.",
"Σ61":"ὄφρα δέ μοι ζώει καὶ ὁρᾷ φάος ἠελίοιο",
"Σ62":"ἄχνυται, οὐδέ τί οἱ δύναμαι χραισμῆσαι ἰοῦσα.",
"Σ63":"ἀλλ᾽ εἶμ᾽, ὄφρα ἴδωμι φίλον τέκος, ἠδ᾽ ἐπακούσω",
"Σ64":"ὅττί μιν ἵκετο πένθος ἀπὸ πτολέμοιο μένοντα.",
"Σ65":"ὣς ἄρα φωνήσασα λίπε σπέος: αἳ δὲ σὺν αὐτῇ",
"Σ66":"δακρυόεσσαι ἴσαν, περὶ δέ σφισι κῦμα θαλάσσης",
"Σ67":"ῥήγνυτο: ταὶ δ᾽ ὅτε δὴ Τροίην ἐρίβωλον ἵκοντο",
"Σ68":"ἀκτὴν εἰσανέβαινον ἐπισχερώ, ἔνθα θαμειαὶ",
"Σ69":"Μυρμιδόνων εἴρυντο νέες ταχὺν ἀμφ᾽ Ἀχιλῆα.",
"Σ70":"τῷ δὲ βαρὺ στενάχοντι παρίστατο πότνια μήτηρ,",
"Σ71":"ὀξὺ δὲ κωκύσασα κάρη λάβε παιδὸς ἑοῖο,",
"Σ72":"καί ῥ᾽ ὀλοφυρομένη ἔπεα πτερόεντα προσηύδα:",
"Σ73":"τέκνον τί κλαίεις; τί δέ σε φρένας ἵκετο πένθος;",
"Σ74":"ἐξαύδα, μὴ κεῦθε: τὰ μὲν δή τοι τετέλεσται",
"Σ75":"ἐκ Διός, ὡς ἄρα δὴ πρίν γ᾽ εὔχεο χεῖρας ἀνασχὼν",
"Σ76":"πάντας ἐπὶ πρύμνῃσιν ἀλήμεναι υἷας Ἀχαιῶν",
"Σ77":"σεῦ ἐπιδευομένους, παθέειν τ᾽ ἀεκήλια ἔργα.",
"Σ78":"τὴν δὲ βαρὺ στενάχων προσέφη πόδας ὠκὺς Ἀχιλλεύς:",
"Σ79":"μῆτερ ἐμή, τὰ μὲν ἄρ μοι Ὀλύμπιος ἐξετέλεσσεν:",
"Σ80":"ἀλλὰ τί μοι τῶν ἦδος ἐπεὶ φίλος ὤλεθ᾽ ἑταῖρος",
"Σ81":"Πάτροκλος, τὸν ἐγὼ περὶ πάντων τῖον ἑταίρων",
"Σ82":"ἶσον ἐμῇ κεφαλῇ; τὸν ἀπώλεσα, τεύχεα δ᾽ Ἕκτωρ",
"Σ83":"δῃώσας ἀπέδυσε πελώρια θαῦμα ἰδέσθαι",
"Σ84":"καλά: τὰ μὲν Πηλῆϊ θεοὶ δόσαν ἀγλαὰ δῶρα",
"Σ85":"ἤματι τῷ ὅτε σε βροτοῦ ἀνέρος ἔμβαλον εὐνῇ.",
"Σ86":"αἴθ᾽ ὄφελες σὺ μὲν αὖθι μετ᾽ ἀθανάτῃς ἁλίῃσι",
"Σ87":"ναίειν, Πηλεὺς δὲ θνητὴν ἀγαγέσθαι ἄκοιτιν.",
"Σ88":"νῦν δ᾽ ἵνα καὶ σοὶ πένθος ἐνὶ φρεσὶ μυρίον εἴη",
"Σ89":"παιδὸς ἀποφθιμένοιο, τὸν οὐχ ὑποδέξεαι αὖτις",
"Σ90":"οἴκαδε νοστήσαντ᾽, ἐπεὶ οὐδ᾽ ἐμὲ θυμὸς ἄνωγε",
"Σ91":"ζώειν οὐδ᾽ ἄνδρεσσι μετέμμεναι, αἴ κε μὴ Ἕκτωρ",
"Σ92":"πρῶτος ἐμῷ ὑπὸ δουρὶ τυπεὶς ἀπὸ θυμὸν ὀλέσσῃ,",
"Σ93":"Πατρόκλοιο δ᾽ ἕλωρα Μενοιτιάδεω ἀποτίσῃ.",
"Σ94":"τὸν δ᾽ αὖτε προσέειπε Θέτις κατὰ δάκρυ χέουσα:",
"Σ95":"ὠκύμορος δή μοι τέκος ἔσσεαι, οἷ᾽ ἀγορεύεις:",
"Σ96":"αὐτίκα γάρ τοι ἔπειτα μεθ᾽ Ἕκτορα πότμος ἑτοῖμος.",
"Σ97":"τὴν δὲ μέγ᾽ ὀχθήσας προσέφη πόδας ὠκὺς Ἀχιλλεύς:",
"Σ98":"αὐτίκα τεθναίην, ἐπεὶ οὐκ ἄρ᾽ ἔμελλον ἑταίρῳ",
"Σ99":"κτεινομένῳ ἐπαμῦναι: ὃ μὲν μάλα τηλόθι πάτρης",
"Σ100":"ἔφθιτ᾽, ἐμεῖο δὲ δῆσεν ἀρῆς ἀλκτῆρα γενέσθαι.",
"Σ101":"νῦν δ᾽ ἐπεὶ οὐ νέομαί γε φίλην ἐς πατρίδα γαῖαν,",
"Σ102":"οὐδέ τι Πατρόκλῳ γενόμην φάος οὐδ᾽ ἑτάροισι",
"Σ103":"τοῖς ἄλλοις, οἳ δὴ πολέες δάμεν Ἕκτορι δίῳ,",
"Σ104":"ἀλλ᾽ ἧμαι παρὰ νηυσὶν ἐτώσιον ἄχθος ἀρούρης,",
"Σ105":"τοῖος ἐὼν οἷος οὔ τις Ἀχαιῶν χαλκοχιτώνων",
"Σ106":"ἐν πολέμῳ: ἀγορῇ δέ τ᾽ ἀμείνονές εἰσι καὶ ἄλλοι.",
"Σ107":"ὡς ἔρις ἔκ τε θεῶν ἔκ τ᾽ ἀνθρώπων ἀπόλοιτο",
"Σ108":"καὶ χόλος, ὅς τ᾽ ἐφέηκε πολύφρονά περ χαλεπῆναι,",
"Σ109":"ὅς τε πολὺ γλυκίων μέλιτος καταλειβομένοιο",
"Σ110":"ἀνδρῶν ἐν στήθεσσιν ἀέξεται ἠΰτε καπνός:",
"Σ111":"ὡς ἐμὲ νῦν ἐχόλωσεν ἄναξ ἀνδρῶν Ἀγαμέμνων.",
"Σ112":"ἀλλὰ τὰ μὲν προτετύχθαι ἐάσομεν ἀχνύμενοί περ,",
"Σ113":"θυμὸν ἐνὶ στήθεσσι φίλον δαμάσαντες ἀνάγκῃ:",
"Σ114":"νῦν δ᾽ εἶμ᾽ ὄφρα φίλης κεφαλῆς ὀλετῆρα κιχείω",
"Σ115":"Ἕκτορα: κῆρα δ᾽ ἐγὼ τότε δέξομαι ὁππότε κεν δὴ",
"Σ116":"Ζεὺς ἐθέλῃ τελέσαι ἠδ᾽ ἀθάνατοι θεοὶ ἄλλοι.",
"Σ117":"οὐδὲ γὰρ οὐδὲ βίη Ἡρακλῆος φύγε κῆρα,",
"Σ118":"ὅς περ φίλτατος ἔσκε Διὶ Κρονίωνι ἄνακτι:",
"Σ119":"ἀλλά ἑ μοῖρα δάμασσε καὶ ἀργαλέος χόλος Ἥρης.",
"Σ120":"ὣς καὶ ἐγών, εἰ δή μοι ὁμοίη μοῖρα τέτυκται,",
"Σ121":"κείσομ᾽ ἐπεί κε θάνω: νῦν δὲ κλέος ἐσθλὸν ἀροίμην,",
"Σ122":"καί τινα Τρωϊάδων καὶ Δαρδανίδων βαθυκόλπων",
"Σ123":"ἀμφοτέρῃσιν χερσὶ παρειάων ἁπαλάων",
"Σ124":"δάκρυ᾽ ὀμορξαμένην ἁδινὸν στοναχῆσαι ἐφείην,",
"Σ125":"γνοῖεν δ᾽ ὡς δὴ δηρὸν ἐγὼ πολέμοιο πέπαυμαι:",
"Σ126":"μὴ δέ μ᾽ ἔρυκε μάχης φιλέουσά περ: οὐδέ με πείσεις.",
"Σ127":"τὸν δ᾽ ἠμείβετ᾽ ἔπειτα θεὰ Θέτις ἀργυρόπεζα:",
"Σ128":"ναὶ δὴ ταῦτά γε τέκνον ἐτήτυμον οὐ κακόν ἐστι",
"Σ129":"τειρομένοις ἑτάροισιν ἀμυνέμεν αἰπὺν ὄλεθρον.",
"Σ130":"ἀλλά τοι ἔντεα καλὰ μετὰ Τρώεσσιν ἔχονται",
"Σ131":"χάλκεα μαρμαίροντα: τὰ μὲν κορυθαίολος Ἕκτωρ",
"Σ132":"αὐτὸς ἔχων ὤμοισιν ἀγάλλεται: οὐδέ ἕ φημι",
"Σ133":"δηρὸν ἐπαγλαϊεῖσθαι, ἐπεὶ φόνος ἐγγύθεν αὐτῷ.",
"Σ134":"ἀλλὰ σὺ μὲν μή πω καταδύσεο μῶλον Ἄρηος",
"Σ135":"πρίν γ᾽ ἐμὲ δεῦρ᾽ ἐλθοῦσαν ἐν ὀφθαλμοῖσιν ἴδηαι:",
"Σ136":"ἠῶθεν γὰρ νεῦμαι ἅμ᾽ ἠελίῳ ἀνιόντι",
"Σ137":"τεύχεα καλὰ φέρουσα παρ᾽ Ἡφαίστοιο ἄνακτος.",
"Σ138":"ὣς ἄρα φωνήσασα πάλιν τράπεθ᾽ υἷος ἑοῖο,",
"Σ139":"καὶ στρεφθεῖσ᾽ ἁλίῃσι κασιγνήτῃσι μετηύδα:",
"Σ140":"ὑμεῖς μὲν νῦν δῦτε θαλάσσης εὐρέα κόλπον",
"Σ141":"ὀψόμεναί τε γέρονθ᾽ ἅλιον καὶ δώματα πατρός,",
"Σ142":"καί οἱ πάντ᾽ ἀγορεύσατ᾽: ἐγὼ δ᾽ ἐς μακρὸν Ὄλυμπον",
"Σ143":"εἶμι παρ᾽ Ἥφαιστον κλυτοτέχνην, αἴ κ᾽ ἐθέλῃσιν",
"Σ144":"υἱεῖ ἐμῷ δόμεναι κλυτὰ τεύχεα παμφανόωντα.",
"Σ145":"ὣς ἔφαθ᾽, αἳ δ᾽ ὑπὸ κῦμα θαλάσσης αὐτίκ᾽ ἔδυσαν:",
"Σ146":"ἣ δ᾽ αὖτ᾽ Οὔλυμπον δὲ θεὰ Θέτις ἀργυρόπεζα",
"Σ147":"ἤϊεν ὄφρα φίλῳ παιδὶ κλυτὰ τεύχε᾽ ἐνείκαι.",
"Σ148":"τὴν μὲν ἄρ᾽ Οὔλυμπον δὲ πόδες φέρον: αὐτὰρ Ἀχαιοὶ",
"Σ149":"θεσπεσίῳ ἀλαλητῷ ὑφ᾽ Ἕκτορος ἀνδροφόνοιο",
"Σ150":"φεύγοντες νῆάς τε καὶ Ἑλλήσποντον ἵκοντο.",
"Σ151":"οὐδέ κε Πάτροκλόν περ ἐϋκνήμιδες Ἀχαιοὶ",
"Σ152":"ἐκ βελέων ἐρύσαντο νέκυν θεράποντ᾽ Ἀχιλῆος:",
"Σ153":"αὖτις γὰρ δὴ τόν γε κίχον λαός τε καὶ ἵπποι",
"Σ154":"Ἕκτωρ τε Πριάμοιο πάϊς φλογὶ εἴκελος ἀλκήν.",
"Σ155":"τρὶς μέν μιν μετόπισθε ποδῶν λάβε φαίδιμος Ἕκτωρ",
"Σ156":"ἑλκέμεναι μεμαώς, μέγα δὲ Τρώεσσιν ὁμόκλα:",
"Σ157":"τρὶς δὲ δύ᾽ Αἴαντες θοῦριν ἐπιειμένοι ἀλκὴν",
"Σ158":"νεκροῦ ἀπεστυφέλιξαν: ὃ δ᾽ ἔμπεδον ἀλκὶ πεποιθὼς",
"Σ159":"ἄλλοτ᾽ ἐπαΐξασκε κατὰ μόθον, ἄλλοτε δ᾽ αὖτε",
"Σ160":"στάσκε μέγα ἰάχων: ὀπίσω δ᾽ οὐ χάζετο πάμπαν.",
"Σ161":"ὡς δ᾽ ἀπὸ σώματος οὔ τι λέοντ᾽ αἴθωνα δύνανται",
"Σ162":"ποιμένες ἄγραυλοι μέγα πεινάοντα δίεσθαι,",
"Σ163":"ὥς ῥα τὸν οὐκ ἐδύναντο δύω Αἴαντε κορυστὰ",
"Σ164":"Ἕκτορα Πριαμίδην ἀπὸ νεκροῦ δειδίξασθαι.",
"Σ165":"καί νύ κεν εἴρυσσέν τε καὶ ἄσπετον ἤρατο κῦδος,",
"Σ166":"εἰ μὴ Πηλεΐωνι ποδήνεμος ὠκέα Ἶρις",
"Σ167":"ἄγγελος ἦλθε θέουσ᾽ ἀπ᾽ Ὀλύμπου θωρήσσεσθαι",
"Σ168":"κρύβδα Διὸς ἄλλων τε θεῶν: πρὸ γὰρ ἧκέ μιν Ἥρη.",
"Σ169":"ἀγχοῦ δ᾽ ἱσταμένη ἔπεα πτερόεντα προσηύδα:",
"Σ170":"ὄρσεο Πηλεΐδη, πάντων ἐκπαγλότατ᾽ ἀνδρῶν:",
"Σ171":"Πατρόκλῳ ἐπάμυνον, οὗ εἵνεκα φύλοπις αἰνὴ",
"Σ172":"ἕστηκε πρὸ νεῶν: οἳ δ᾽ ἀλλήλους ὀλέκουσιν",
"Σ173":"οἳ μὲν ἀμυνόμενοι νέκυος πέρι τεθνηῶτος,",
"Σ174":"οἳ δὲ ἐρύσσασθαι ποτὶ Ἴλιον ἠνεμόεσσαν",
"Σ175":"Τρῶες ἐπιθύουσι: μάλιστα δὲ φαίδιμος Ἕκτωρ",
"Σ176":"ἑλκέμεναι μέμονεν: κεφαλὴν δέ ἑ θυμὸς ἄνωγε",
"Σ177":"πῆξαι ἀνὰ σκολόπεσσι ταμόνθ᾽ ἁπαλῆς ἀπὸ δειρῆς.",
"Σ178":"ἀλλ᾽ ἄνα μηδ᾽ ἔτι κεῖσο: σέβας δέ σε θυμὸν ἱκέσθω",
"Σ179":"Πάτροκλον Τρῳῇσι κυσὶν μέλπηθρα γενέσθαι:",
"Σ180":"σοὶ λώβη, αἴ κέν τι νέκυς ᾐσχυμμένος ἔλθῃ.",
"Σ181":"τὴν δ᾽ ἠμείβετ᾽ ἔπειτα ποδάρκης δῖος Ἀχιλλεύς:",
"Σ182":"Ἶρι θεὰ τίς γάρ σε θεῶν ἐμοὶ ἄγγελον ἧκε;",
"Σ183":"τὸν δ᾽ αὖτε προσέειπε ποδήνεμος ὠκέα Ἶρις:",
"Σ184":"Ἥρη με προέηκε Διὸς κυδρὴ παράκοιτις:",
"Σ185":"οὐδ᾽ οἶδε Κρονίδης ὑψίζυγος οὐδέ τις ἄλλος",
"Σ186":"ἀθανάτων, οἳ Ὄλυμπον ἀγάννιφον ἀμφινέμονται.",
"Σ187":"τὴν δ᾽ ἀπαμειβόμενος προσέφη πόδας ὠκὺς Ἀχιλλεύς:",
"Σ188":"πῶς τὰρ ἴω μετὰ μῶλον; ἔχουσι δὲ τεύχε᾽ ἐκεῖνοι:",
"Σ189":"μήτηρ δ᾽ οὔ με φίλη πρίν γ᾽ εἴα θωρήσσεσθαι",
"Σ190":"πρίν γ᾽ αὐτὴν ἐλθοῦσαν ἐν ὀφθαλμοῖσιν ἴδωμαι:",
"Σ191":"στεῦτο γὰρ Ἡφαίστοιο πάρ᾽ οἰσέμεν ἔντεα καλά.",
"Σ192":"ἄλλου δ᾽ οὔ τευ οἶδα τεῦ ἂν κλυτὰ τεύχεα δύω,",
"Σ193":"εἰ μὴ Αἴαντός γε σάκος Τελαμωνιάδαο.",
"Σ194":"ἀλλὰ καὶ αὐτὸς ὅ γ᾽ ἔλπομ᾽ ἐνὶ πρώτοισιν ὁμιλεῖ",
"Σ195":"ἔγχεϊ δηϊόων περὶ Πατρόκλοιο θανόντος.",
"Σ196":"τὸν δ᾽ αὖτε προσέειπε ποδήνεμος ὠκέα Ἶρις:",
"Σ197":"εὖ νυ καὶ ἡμεῖς ἴδμεν ὅ τοι κλυτὰ τεύχε᾽ ἔχονται:",
"Σ198":"ἀλλ᾽ αὔτως ἐπὶ τάφρον ἰὼν Τρώεσσι φάνηθι,",
"Σ199":"αἴ κέ σ᾽ ὑποδείσαντες ἀπόσχωνται πολέμοιο",
"Σ200":"Τρῶες, ἀναπνεύσωσι δ᾽ ἀρήϊοι υἷες Ἀχαιῶν",
"Σ201":"τειρόμενοι: ὀλίγη δέ τ᾽ ἀνάπνευσις πολέμοιο.",
"Σ202":"ἣ μὲν ἄρ᾽ ὣς εἰποῦσ᾽ ἀπέβη πόδας ὠκέα Ἶρις,",
"Σ203":"αὐτὰρ Ἀχιλλεὺς ὦρτο Διῒ φίλος: ἀμφὶ δ᾽ Ἀθήνη",
"Σ204":"ὤμοις ἰφθίμοισι βάλ᾽ αἰγίδα θυσσανόεσσαν,",
"Σ205":"ἀμφὶ δέ οἱ κεφαλῇ νέφος ἔστεφε δῖα θεάων",
"Σ206":"χρύσεον, ἐκ δ᾽ αὐτοῦ δαῖε φλόγα παμφανόωσαν.",
"Σ207":"ὡς δ᾽ ὅτε καπνὸς ἰὼν ἐξ ἄστεος αἰθέρ᾽ ἵκηται",
"Σ208":"τηλόθεν ἐκ νήσου, τὴν δήϊοι ἀμφιμάχωνται,",
"Σ209":"οἵ τε πανημέριοι στυγερῷ κρίνονται Ἄρηϊ",
"Σ210":"ἄστεος ἐκ σφετέρου: ἅμα δ᾽ ἠελίῳ καταδύντι",
"Σ211":"πυρσοί τε φλεγέθουσιν ἐπήτριμοι, ὑψόσε δ᾽ αὐγὴ",
"Σ212":"γίγνεται ἀΐσσουσα περικτιόνεσσιν ἰδέσθαι,",
"Σ213":"αἴ κέν πως σὺν νηυσὶν ἄρεω ἀλκτῆρες ἵκωνται:",
"Σ214":"ὣς ἀπ᾽ Ἀχιλλῆος κεφαλῆς σέλας αἰθέρ᾽ ἵκανε:",
"Σ215":"στῆ δ᾽ ἐπὶ τάφρον ἰὼν ἀπὸ τείχεος, οὐδ᾽ ἐς Ἀχαιοὺς",
"Σ216":"μίσγετο: μητρὸς γὰρ πυκινὴν ὠπίζετ᾽ ἐφετμήν.",
"Σ217":"ἔνθα στὰς ἤϋσ᾽, ἀπάτερθε δὲ Παλλὰς Ἀθήνη",
"Σ218":"φθέγξατ᾽: ἀτὰρ Τρώεσσιν ἐν ἄσπετον ὦρσε κυδοιμόν.",
"Σ219":"ὡς δ᾽ ὅτ᾽ ἀριζήλη φωνή, ὅτε τ᾽ ἴαχε σάλπιγξ",
"Σ220":"ἄστυ περιπλομένων δηΐων ὕπο θυμοραϊστέων,",
"Σ221":"ὣς τότ᾽ ἀριζήλη φωνὴ γένετ᾽ Αἰακίδαο.",
"Σ222":"οἳ δ᾽ ὡς οὖν ἄϊον ὄπα χάλκεον Αἰακίδαο,",
"Σ223":"πᾶσιν ὀρίνθη θυμός: ἀτὰρ καλλίτριχες ἵπποι",
"Σ224":"ἂψ ὄχεα τρόπεον: ὄσσοντο γὰρ ἄλγεα θυμῷ.",
"Σ225":"ἡνίοχοι δ᾽ ἔκπληγεν, ἐπεὶ ἴδον ἀκάματον πῦρ",
"Σ226":"δεινὸν ὑπὲρ κεφαλῆς μεγαθύμου Πηλεΐωνος",
"Σ227":"δαιόμενον: τὸ δὲ δαῖε θεὰ γλαυκῶπις Ἀθήνη.",
"Σ228":"τρὶς μὲν ὑπὲρ τάφρου μεγάλ᾽ ἴαχε δῖος Ἀχιλλεύς,",
"Σ229":"τρὶς δὲ κυκήθησαν Τρῶες κλειτοί τ᾽ ἐπίκουροι.",
"Σ230":"ἔνθα δὲ καὶ τότ᾽ ὄλοντο δυώδεκα φῶτες ἄριστοι",
"Σ231":"ἀμφὶ σφοῖς ὀχέεσσι καὶ ἔγχεσιν. αὐτὰρ Ἀχαιοὶ",
"Σ232":"ἀσπασίως Πάτροκλον ὑπ᾽ ἐκ βελέων ἐρύσαντες",
"Σ233":"κάτθεσαν ἐν λεχέεσσι: φίλοι δ᾽ ἀμφέσταν ἑταῖροι",
"Σ234":"μυρόμενοι: μετὰ δέ σφι ποδώκης εἵπετ᾽ Ἀχιλλεὺς",
"Σ235":"δάκρυα θερμὰ χέων, ἐπεὶ εἴσιδε πιστὸν ἑταῖρον",
"Σ236":"κείμενον ἐν φέρτρῳ δεδαϊγμένον ὀξέϊ χαλκῷ,",
"Σ237":"τόν ῥ᾽ ἤτοι μὲν ἔπεμπε σὺν ἵπποισιν καὶ ὄχεσφιν",
"Σ238":"ἐς πόλεμον, οὐδ᾽ αὖτις ἐδέξατο νοστήσαντα.",
"Σ239":"Ἠέλιον δ᾽ ἀκάμαντα βοῶπις πότνια Ἥρη",
"Σ240":"πέμψεν ἐπ᾽ Ὠκεανοῖο ῥοὰς ἀέκοντα νέεσθαι:",
"Σ241":"ἠέλιος μὲν ἔδυ, παύσαντο δὲ δῖοι Ἀχαιοὶ",
"Σ242":"φυλόπιδος κρατερῆς καὶ ὁμοιΐου πολέμοιο.",
"Σ243":"Τρῶες δ᾽ αὖθ᾽ ἑτέρωθεν ἀπὸ κρατερῆς ὑσμίνης",
"Σ244":"χωρήσαντες ἔλυσαν ὑφ᾽ ἅρμασιν ὠκέας ἵππους,",
"Σ245":"ἐς δ᾽ ἀγορὴν ἀγέροντο πάρος δόρποιο μέδεσθαι.",
"Σ246":"ὀρθῶν δ᾽ ἑσταότων ἀγορὴ γένετ᾽, οὐδέ τις ἔτλη",
"Σ247":"ἕζεσθαι: πάντας γὰρ ἔχε τρόμος, οὕνεκ᾽ Ἀχιλλεὺς",
"Σ248":"ἐξεφάνη, δηρὸν δὲ μάχης ἐπέπαυτ᾽ ἀλεγεινῆς.",
"Σ249":"τοῖσι δὲ Πουλυδάμας πεπνυμένος ἦρχ᾽ ἀγορεύειν",
"Σ250":"Πανθοΐδης: ὃ γὰρ οἶος ὅρα πρόσσω καὶ ὀπίσσω:",
"Σ251":"Ἕκτορι δ᾽ ἦεν ἑταῖρος, ἰῇ δ᾽ ἐν νυκτὶ γένοντο,",
"Σ252":"ἀλλ᾽ ὃ μὲν ἂρ μύθοισιν, ὃ δ᾽ ἔγχεϊ πολλὸν ἐνίκα:",
"Σ253":"ὅ σφιν ἐϋφρονέων ἀγορήσατο καὶ μετέειπεν:",
"Σ254":"ἀμφὶ μάλα φράζεσθε φίλοι: κέλομαι γὰρ ἔγωγε",
"Σ255":"ἄστυδε νῦν ἰέναι, μὴ μίμνειν ἠῶ δῖαν",
"Σ256":"ἐν πεδίῳ παρὰ νηυσίν: ἑκὰς δ᾽ ἀπὸ τείχεός εἰμεν.",
"Σ257":"ὄφρα μὲν οὗτος ἀνὴρ Ἀγαμέμνονι μήνιε δίῳ",
"Σ258":"τόφρα δὲ ῥηΐτεροι πολεμίζειν ἦσαν Ἀχαιοί:",
"Σ259":"χαίρεσκον γὰρ ἔγωγε θοῇς ἐπὶ νηυσὶν ἰαύων",
"Σ260":"ἐλπόμενος νῆας αἱρησέμεν ἀμφιελίσσας.",
"Σ261":"νῦν δ᾽ αἰνῶς δείδοικα ποδώκεα Πηλεΐωνα:",
"Σ262":"οἷος κείνου θυμὸς ὑπέρβιος, οὐκ ἐθελήσει",
"Σ263":"μίμνειν ἐν πεδίῳ, ὅθι περ Τρῶες καὶ Ἀχαιοὶ",
"Σ264":"ἐν μέσῳ ἀμφότεροι μένος Ἄρηος δατέονται,",
"Σ265":"ἀλλὰ περὶ πτόλιός τε μαχήσεται ἠδὲ γυναικῶν.",
"Σ266":"ἀλλ᾽ ἴομεν προτὶ ἄστυ, πίθεσθέ μοι: ὧδε γὰρ ἔσται:",
"Σ267":"νῦν μὲν νὺξ ἀπέπαυσε ποδώκεα Πηλεΐωνα",
"Σ268":"ἀμβροσίη: εἰ δ᾽ ἄμμε κιχήσεται ἐνθάδ᾽ ἐόντας",
"Σ269":"αὔριον ὁρμηθεὶς σὺν τεύχεσιν, εὖ νύ τις αὐτὸν",
"Σ270":"γνώσεται: ἀσπασίως γὰρ ἀφίξεται Ἴλιον ἱρὴν",
"Σ271":"ὅς κε φύγῃ, πολλοὺς δὲ κύνες καὶ γῦπες ἔδονται",
"Σ272":"Τρώων: αἲ γὰρ δή μοι ἀπ᾽ οὔατος ὧδε γένοιτο.",
"Σ273":"εἰ δ᾽ ἂν ἐμοῖς ἐπέεσσι πιθώμεθα κηδόμενοί περ,",
"Σ274":"νύκτα μὲν εἰν ἀγορῇ σθένος ἕξομεν, ἄστυ δὲ πύργοι",
"Σ275":"ὑψηλαί τε πύλαι σανίδες τ᾽ ἐπὶ τῇς ἀραρυῖαι",
"Σ276":"μακραὶ ἐΰξεστοι ἐζευγμέναι εἰρύσσονται:",
"Σ277":"πρῶϊ δ᾽ ὑπηοῖοι σὺν τεύχεσι θωρηχθέντες",
"Σ278":"στησόμεθ᾽ ἂμ πύργους: τῷ δ᾽ ἄλγιον, αἴ κ᾽ ἐθέλῃσιν",
"Σ279":"ἐλθὼν ἐκ νηῶν περὶ τείχεος ἄμμι μάχεσθαι.",
"Σ280":"ἂψ πάλιν εἶσ᾽ ἐπὶ νῆας, ἐπεί κ᾽ ἐριαύχενας ἵππους",
"Σ281":"παντοίου δρόμου ἄσῃ ὑπὸ πτόλιν ἠλασκάζων:",
"Σ282":"εἴσω δ᾽ οὔ μιν θυμὸς ἐφορμηθῆναι ἐάσει,",
"Σ283":"οὐδέ ποτ᾽ ἐκπέρσει: πρίν μιν κύνες ἀργοὶ ἔδονται.",
"Σ284":"τὸν δ᾽ ἄρ᾽ ὑπόδρα ἰδὼν προσέφη κορυθαίολος Ἕκτωρ:",
"Σ285":"Πουλυδάμα σὺ μὲν οὐκέτ᾽ ἐμοὶ φίλα ταῦτ᾽ ἀγορεύεις,",
"Σ286":"ὃς κέλεαι κατὰ ἄστυ ἀλήμεναι αὖτις ἰόντας.",
"Σ287":"ἦ οὔ πω κεκόρησθε ἐελμένοι ἔνδοθι πύργων;",
"Σ288":"πρὶν μὲν γὰρ Πριάμοιο πόλιν μέροπες ἄνθρωποι",
"Σ289":"πάντες μυθέσκοντο πολύχρυσον πολύχαλκον:",
"Σ290":"νῦν δὲ δὴ ἐξαπόλωλε δόμων κειμήλια καλά,",
"Σ291":"πολλὰ δὲ δὴ Φρυγίην καὶ Μῃονίην ἐρατεινὴν",
"Σ292":"κτήματα περνάμεν᾽ ἵκει, ἐπεὶ μέγας ὠδύσατο Ζεύς.",
"Σ293":"νῦν δ᾽ ὅτε πέρ μοι ἔδωκε Κρόνου πάϊς ἀγκυλομήτεω",
"Σ294":"κῦδος ἀρέσθ᾽ ἐπὶ νηυσί, θαλάσσῃ τ᾽ ἔλσαι Ἀχαιούς,",
"Σ295":"νήπιε μηκέτι ταῦτα νοήματα φαῖν᾽ ἐνὶ δήμῳ:",
"Σ296":"οὐ γάρ τις Τρώων ἐπιπείσεται: οὐ γὰρ ἐάσω.",
"Σ297":"ἀλλ᾽ ἄγεθ᾽ ὡς ἂν ἐγὼ εἴπω, πειθώμεθα πάντες.",
"Σ298":"νῦν μὲν δόρπον ἕλεσθε κατὰ στρατὸν ἐν τελέεσσι,",
"Σ299":"καὶ φυλακῆς μνήσασθε, καὶ ἐγρήγορθε ἕκαστος:",
"Σ300":"Τρώων δ᾽ ὃς κτεάτεσσιν ὑπερφιάλως ἀνιάζει,",
"Σ301":"συλλέξας λαοῖσι δότω καταδημοβορῆσαι:",
"Σ302":"τῶν τινὰ βέλτερόν ἐστιν ἐπαυρέμεν ἤ περ Ἀχαιούς.",
"Σ303":"πρῶϊ δ᾽ ὑπηοῖοι σὺν τεύχεσι θωρηχθέντες",
"Σ304":"νηυσὶν ἔπι γλαφυρῇσιν ἐγείρομεν ὀξὺν Ἄρηα.",
"Σ305":"εἰ δ᾽ ἐτεὸν παρὰ ναῦφιν ἀνέστη δῖος Ἀχιλλεύς,",
"Σ306":"ἄλγιον αἴ κ᾽ ἐθέλῃσι τῷ ἔσσεται: οὔ μιν ἔγωγε",
"Σ307":"φεύξομαι ἐκ πολέμοιο δυσηχέος, ἀλλὰ μάλ᾽ ἄντην",
"Σ308":"στήσομαι, ἤ κε φέρῃσι μέγα κράτος, ἦ κε φεροίμην.",
"Σ309":"ξυνὸς Ἐνυάλιος, καί τε κτανέοντα κατέκτα.",
"Σ310":"ὣς Ἕκτωρ ἀγόρευ᾽, ἐπὶ δὲ Τρῶες κελάδησαν",
"Σ311":"νήπιοι: ἐκ γάρ σφεων φρένας εἵλετο Παλλὰς Ἀθήνη.",
"Σ312":"Ἕκτορι μὲν γὰρ ἐπῄνησαν κακὰ μητιόωντι,",
"Σ313":"Πουλυδάμαντι δ᾽ ἄρ᾽ οὔ τις ὃς ἐσθλὴν φράζετο βουλήν.",
"Σ314":"δόρπον ἔπειθ᾽ εἵλοντο κατὰ στρατόν: αὐτὰρ Ἀχαιοὶ",
"Σ315":"παννύχιοι Πάτροκλον ἀνεστενάχοντο γοῶντες.",
"Σ316":"τοῖσι δὲ Πηλεΐδης ἁδινοῦ ἐξῆρχε γόοιο",
"Σ317":"χεῖρας ἐπ᾽ ἀνδροφόνους θέμενος στήθεσσιν ἑταίρου",
"Σ318":"πυκνὰ μάλα στενάχων ὥς τε λὶς ἠϋγένειος,",
"Σ319":"ᾧ ῥά θ᾽ ὑπὸ σκύμνους ἐλαφηβόλος ἁρπάσῃ ἀνὴρ",
"Σ320":"ὕλης ἐκ πυκινῆς: ὃ δέ τ᾽ ἄχνυται ὕστερος ἐλθών,",
"Σ321":"πολλὰ δέ τ᾽ ἄγκε᾽ ἐπῆλθε μετ᾽ ἀνέρος ἴχνι᾽ ἐρευνῶν",
"Σ322":"εἴ ποθεν ἐξεύροι: μάλα γὰρ δριμὺς χόλος αἱρεῖ:",
"Σ323":"ὣς ὃ βαρὺ στενάχων μετεφώνεε Μυρμιδόνεσσιν:",
"Σ324":"ὢ πόποι ἦ ῥ᾽ ἅλιον ἔπος ἔκβαλον ἤματι κείνῳ",
"Σ325":"θαρσύνων ἥρωα Μενοίτιον ἐν μεγάροισι:",
"Σ326":"φῆν δέ οἱ εἰς Ὀπόεντα περικλυτὸν υἱὸν ἀπάξειν",
"Σ327":"Ἴλιον ἐκπέρσαντα, λαχόντα τε ληΐδος αἶσαν.",
"Σ328":"ἀλλ᾽ οὐ Ζεὺς ἄνδρεσσι νοήματα πάντα τελευτᾷ:",
"Σ329":"ἄμφω γὰρ πέπρωται ὁμοίην γαῖαν ἐρεῦσαι",
"Σ330":"αὐτοῦ ἐνὶ Τροίῃ, ἐπεὶ οὐδ᾽ ἐμὲ νοστήσαντα",
"Σ331":"δέξεται ἐν μεγάροισι γέρων ἱππηλάτα Πηλεὺς",
"Σ332":"οὐδὲ Θέτις μήτηρ, ἀλλ᾽ αὐτοῦ γαῖα καθέξει.",
"Σ333":"νῦν δ᾽ ἐπεὶ οὖν Πάτροκλε σεῦ ὕστερος εἶμ᾽ ὑπὸ γαῖαν,",
"Σ334":"οὔ σε πρὶν κτεριῶ πρίν γ᾽ Ἕκτορος ἐνθάδ᾽ ἐνεῖκαι",
"Σ335":"τεύχεα καὶ κεφαλὴν μεγαθύμου σοῖο φονῆος:",
"Σ336":"δώδεκα δὲ προπάροιθε πυρῆς ἀποδειροτομήσω",
"Σ337":"Τρώων ἀγλαὰ τέκνα σέθεν κταμένοιο χολωθείς.",
"Σ338":"τόφρα δέ μοι παρὰ νηυσὶ κορωνίσι κείσεαι αὔτως,",
"Σ339":"ἀμφὶ δὲ σὲ Τρῳαὶ καὶ Δαρδανίδες βαθύκολποι",
"Σ340":"κλαύσονται νύκτάς τε καὶ ἤματα δάκρυ χέουσαι,",
"Σ341":"τὰς αὐτοὶ καμόμεσθα βίηφί τε δουρί τε μακρῷ",
"Σ342":"πιείρας πέρθοντε πόλεις μερόπων ἀνθρώπων.",
"Σ343":"ὣς εἰπὼν ἑτάροισιν ἐκέκλετο δῖος Ἀχιλλεὺς",
"Σ344":"ἀμφὶ πυρὶ στῆσαι τρίποδα μέγαν, ὄφρα τάχιστα",
"Σ345":"Πάτροκλον λούσειαν ἄπο βρότον αἱματόεντα.",
"Σ346":"οἳ δὲ λοετροχόον τρίποδ᾽ ἵστασαν ἐν πυρὶ κηλέῳ,",
"Σ347":"ἐν δ᾽ ἄρ᾽ ὕδωρ ἔχεαν, ὑπὸ δὲ ξύλα δαῖον ἑλόντες.",
"Σ348":"γάστρην μὲν τρίποδος πῦρ ἄμφεπε, θέρμετο δ᾽ ὕδωρ:",
"Σ349":"αὐτὰρ ἐπεὶ δὴ ζέσσεν ὕδωρ ἐνὶ ἤνοπι χαλκῷ,",
"Σ350":"καὶ τότε δὴ λοῦσάν τε καὶ ἤλειψαν λίπ᾽ ἐλαίῳ,",
"Σ351":"ἐν δ᾽ ὠτειλὰς πλῆσαν ἀλείφατος ἐννεώροιο:",
"Σ352":"ἐν λεχέεσσι δὲ θέντες ἑανῷ λιτὶ κάλυψαν",
"Σ353":"ἐς πόδας ἐκ κεφαλῆς, καθύπερθε δὲ φάρεϊ λευκῷ.",
"Σ354":"παννύχιοι μὲν ἔπειτα πόδας ταχὺν ἀμφ᾽ Ἀχιλῆα",
"Σ355":"Μυρμιδόνες Πάτροκλον ἀνεστενάχοντο γοῶντες:",
"Σ356":"Ζεὺς δ᾽ Ἥρην προσέειπε κασιγνήτην ἄλοχόν τε:",
"Σ357":"ἔπρηξας καὶ ἔπειτα βοῶπις πότνια Ἥρη",
"Σ358":"ἀνστήσασ᾽ Ἀχιλῆα πόδας ταχύν: ἦ ῥά νυ σεῖο",
"Σ359":"ἐξ αὐτῆς ἐγένοντο κάρη κομόωντες Ἀχαιοί.",
"Σ360":"τὸν δ᾽ ἠμείβετ᾽ ἔπειτα βοῶπις πότνια Ἥρη:",
"Σ361":"αἰνότατε Κρονίδη ποῖον τὸν μῦθον ἔειπες.",
"Σ362":"καὶ μὲν δή πού τις μέλλει βροτὸς ἀνδρὶ τελέσσαι,",
"Σ363":"ὅς περ θνητός τ᾽ ἐστὶ καὶ οὐ τόσα μήδεα οἶδε:",
"Σ364":"πῶς δὴ ἔγωγ᾽, ἥ φημι θεάων ἔμμεν ἀρίστη,",
"Σ365":"ἀμφότερον γενεῇ τε καὶ οὕνεκα σὴ παράκοιτις",
"Σ366":"κέκλημαι, σὺ δὲ πᾶσι μετ᾽ ἀθανάτοισιν ἀνάσσεις,",
"Σ367":"οὐκ ὄφελον Τρώεσσι κοτεσσαμένη κακὰ ῥάψαι;",
"Σ368":"ὣς οἳ μὲν τοιαῦτα πρὸς ἀλλήλους ἀγόρευον:",
"Σ369":"Ἡφαίστου δ᾽ ἵκανε δόμον Θέτις ἀργυρόπεζα",
"Σ370":"ἄφθιτον ἀστερόεντα μεταπρεπέ᾽ ἀθανάτοισι",
"Σ371":"χάλκεον, ὅν ῥ᾽ αὐτὸς ποιήσατο κυλλοποδίων.",
"Σ372":"τὸν δ᾽ εὗρ᾽ ἱδρώοντα ἑλισσόμενον περὶ φύσας",
"Σ373":"σπεύδοντα: τρίποδας γὰρ ἐείκοσι πάντας ἔτευχεν",
"Σ374":"ἑστάμεναι περὶ τοῖχον ἐϋσταθέος μεγάροιο,",
"Σ375":"χρύσεα δέ σφ᾽ ὑπὸ κύκλα ἑκάστῳ πυθμένι θῆκεν,",
"Σ376":"ὄφρά οἱ αὐτόματοι θεῖον δυσαίατ᾽ ἀγῶνα",
"Σ377":"ἠδ᾽ αὖτις πρὸς δῶμα νεοίατο θαῦμα ἰδέσθαι.",
"Σ378":"οἳ δ᾽ ἤτοι τόσσον μὲν ἔχον τέλος, οὔατα δ᾽ οὔ πω",
"Σ379":"δαιδάλεα προσέκειτο: τά ῥ᾽ ἤρτυε, κόπτε δὲ δεσμούς.",
"Σ380":"ὄφρ᾽ ὅ γε ταῦτ᾽ ἐπονεῖτο ἰδυίῃσι πραπίδεσσι,",
"Σ381":"τόφρά οἱ ἐγγύθεν ἦλθε θεὰ Θέτις ἀργυρόπεζα.",
"Σ382":"τὴν δὲ ἴδε προμολοῦσα Χάρις λιπαροκρήδεμνος",
"Σ383":"καλή, τὴν ὤπυιε περικλυτὸς ἀμφιγυήεις:",
"Σ384":"ἔν τ᾽ ἄρα οἱ φῦ χειρὶ ἔπος τ᾽ ἔφατ᾽ ἔκ τ᾽ ὀνόμαζε:",
"Σ385":"τίπτε Θέτι τανύπεπλε ἱκάνεις ἡμέτερον δῶ",
"Σ386":"αἰδοίη τε φίλη τε; πάρος γε μὲν οὔ τι θαμίζεις.",
"Σ387":"ἀλλ᾽ ἕπεο προτέρω, ἵνα τοι πὰρ ξείνια θείω.",
"Σ388":"ὣς ἄρα φωνήσασα πρόσω ἄγε δῖα θεάων.",
"Σ389":"τὴν μὲν ἔπειτα καθεῖσεν ἐπὶ θρόνου ἀργυροήλου",
"Σ390":"καλοῦ δαιδαλέου: ὑπὸ δὲ θρῆνυς ποσὶν ἦεν:",
"Σ391":"κέκλετο δ᾽ Ἥφαιστον κλυτοτέχνην εἶπέ τε μῦθον:",
"Σ392":"Ἥφαιστε πρόμολ᾽ ὧδε: Θέτις νύ τι σεῖο χατίζει.",
"Σ393":"τὴν δ᾽ ἠμείβετ᾽ ἔπειτα περικλυτὸς ἀμφιγυήεις:",
"Σ394":"ἦ ῥά νύ μοι δεινή τε καὶ αἰδοίη θεὸς ἔνδον,",
"Σ395":"ἥ μ᾽ ἐσάωσ᾽ ὅτε μ᾽ ἄλγος ἀφίκετο τῆλε πεσόντα",
"Σ396":"μητρὸς ἐμῆς ἰότητι κυνώπιδος, ἥ μ᾽ ἐθέλησε",
"Σ397":"κρύψαι χωλὸν ἐόντα: τότ᾽ ἂν πάθον ἄλγεα θυμῷ,",
"Σ398":"εἰ μή μ᾽ Εὐρυνόμη τε Θέτις θ᾽ ὑπεδέξατο κόλπῳ",
"Σ399":"Εὐρυνόμη θυγάτηρ ἀψορρόου Ὠκεανοῖο.",
"Σ400":"τῇσι παρ᾽ εἰνάετες χάλκευον δαίδαλα πολλά,",
"Σ401":"πόρπας τε γναμπτάς θ᾽ ἕλικας κάλυκάς τε καὶ ὅρμους",
"Σ402":"ἐν σπῆϊ γλαφυρῷ: περὶ δὲ ῥόος Ὠκεανοῖο",
"Σ403":"ἀφρῷ μορμύρων ῥέεν ἄσπετος: οὐδέ τις ἄλλος",
"Σ404":"ᾔδεεν οὔτε θεῶν οὔτε θνητῶν ἀνθρώπων,",
"Σ405":"ἀλλὰ Θέτις τε καὶ Εὐρυνόμη ἴσαν, αἵ μ᾽ ἐσάωσαν.",
"Σ406":"ἣ νῦν ἡμέτερον δόμον ἵκει: τώ με μάλα χρεὼ",
"Σ407":"πάντα Θέτι καλλιπλοκάμῳ ζῳάγρια τίνειν.",
"Σ408":"ἀλλὰ σὺ μὲν νῦν οἱ παράθες ξεινήϊα καλά,",
"Σ409":"ὄφρ᾽ ἂν ἐγὼ φύσας ἀποθείομαι ὅπλά τε πάντα.",
"Σ410":"ἦ, καὶ ἀπ᾽ ἀκμοθέτοιο πέλωρ αἴητον ἀνέστη",
"Σ411":"χωλεύων: ὑπὸ δὲ κνῆμαι ῥώοντο ἀραιαί.",
"Σ412":"φύσας μέν ῥ᾽ ἀπάνευθε τίθει πυρός, ὅπλά τε πάντα",
"Σ413":"λάρνακ᾽ ἐς ἀργυρέην συλλέξατο, τοῖς ἐπονεῖτο:",
"Σ414":"σπόγγῳ δ᾽ ἀμφὶ πρόσωπα καὶ ἄμφω χεῖρ᾽ ἀπομόργνυ",
"Σ415":"αὐχένα τε στιβαρὸν καὶ στήθεα λαχνήεντα,",
"Σ416":"δῦ δὲ χιτῶν᾽, ἕλε δὲ σκῆπτρον παχύ, βῆ δὲ θύραζε",
"Σ417":"χωλεύων: ὑπὸ δ᾽ ἀμφίπολοι ῥώοντο ἄνακτι",
"Σ418":"χρύσειαι ζωῇσι νεήνισιν εἰοικυῖαι.",
"Σ419":"τῇς ἐν μὲν νόος ἐστὶ μετὰ φρεσίν, ἐν δὲ καὶ αὐδὴ",
"Σ420":"καὶ σθένος, ἀθανάτων δὲ θεῶν ἄπο ἔργα ἴσασιν.",
"Σ421":"αἳ μὲν ὕπαιθα ἄνακτος ἐποίπνυον: αὐτὰρ ὃ ἔρρων",
"Σ422":"πλησίον, ἔνθα Θέτις περ, ἐπὶ θρόνου ἷζε φαεινοῦ,",
"Σ423":"ἔν τ᾽ ἄρα οἱ φῦ χειρὶ ἔπος τ᾽ ἔφατ᾽ ἔκ τ᾽ ὀνόμαζε:",
"Σ424":"τίπτε Θέτι τανύπεπλε ἱκάνεις ἡμέτερον δῶ",
"Σ425":"αἰδοίη τε φίλη τε; πάρος γε μὲν οὔ τι θαμίζεις.",
"Σ426":"αὔδα ὅ τι φρονέεις: τελέσαι δέ με θυμὸς ἄνωγεν,",
"Σ427":"εἰ δύναμαι τελέσαι γε καὶ εἰ τετελεσμένον ἐστίν.",
"Σ428":"τὸν δ᾽ ἠμείβετ᾽ ἔπειτα Θέτις κατὰ δάκρυ χέουσα:",
"Σ429":"Ἥφαιστ᾽, ἦ ἄρα δή τις, ὅσαι θεαί εἰσ᾽ ἐν Ὀλύμπῳ,",
"Σ430":"τοσσάδ᾽ ἐνὶ φρεσὶν ᾗσιν ἀνέσχετο κήδεα λυγρὰ",
"Σ431":"ὅσσ᾽ ἐμοὶ ἐκ πασέων Κρονίδης Ζεὺς ἄλγε᾽ ἔδωκεν;",
"Σ432":"ἐκ μέν μ᾽ ἀλλάων ἁλιάων ἀνδρὶ δάμασσεν",
"Σ433":"Αἰακίδῃ Πηλῆϊ, καὶ ἔτλην ἀνέρος εὐνὴν",
"Σ434":"πολλὰ μάλ᾽ οὐκ ἐθέλουσα. ὃ μὲν δὴ γήραϊ λυγρῷ",
"Σ435":"κεῖται ἐνὶ μεγάροις ἀρημένος, ἄλλα δέ μοι νῦν,",
"Σ436":"υἱὸν ἐπεί μοι δῶκε γενέσθαί τε τραφέμεν τε",
"Σ437":"ἔξοχον ἡρώων: ὃ δ᾽ ἀνέδραμεν ἔρνεϊ ἶσος:",
"Σ438":"τὸν μὲν ἐγὼ θρέψασα φυτὸν ὣς γουνῷ ἀλωῆς",
"Σ439":"νηυσὶν ἐπιπροέηκα κορωνίσιν Ἴλιον εἴσω",
"Σ440":"Τρωσὶ μαχησόμενον: τὸν δ᾽ οὐχ ὑποδέξομαι αὖτις",
"Σ441":"οἴκαδε νοστήσαντα δόμον Πηλήϊον εἴσω.",
"Σ442":"ὄφρα δέ μοι ζώει καὶ ὁρᾷ φάος ἠελίοιο",
"Σ443":"ἄχνυται, οὐδέ τί οἱ δύναμαι χραισμῆσαι ἰοῦσα.",
"Σ444":"κούρην ἣν ἄρα οἱ γέρας ἔξελον υἷες Ἀχαιῶν,",
"Σ445":"τὴν ἂψ ἐκ χειρῶν ἕλετο κρείων Ἀγαμέμνων.",
"Σ446":"ἤτοι ὃ τῆς ἀχέων φρένας ἔφθιεν: αὐτὰρ Ἀχαιοὺς",
"Σ447":"Τρῶες ἐπὶ πρύμνῃσιν ἐείλεον, οὐδὲ θύραζε",
"Σ448":"εἴων ἐξιέναι: τὸν δὲ λίσσοντο γέροντες",
"Σ449":"Ἀργείων, καὶ πολλὰ περικλυτὰ δῶρ᾽ ὀνόμαζον.",
"Σ450":"ἔνθ᾽ αὐτὸς μὲν ἔπειτ᾽ ἠναίνετο λοιγὸν ἀμῦναι,",
"Σ451":"αὐτὰρ ὃ Πάτροκλον περὶ μὲν τὰ ἃ τεύχεα ἕσσε,",
"Σ452":"πέμπε δέ μιν πόλεμον δέ, πολὺν δ᾽ ἅμα λαὸν ὄπασσε.",
"Σ453":"πᾶν δ᾽ ἦμαρ μάρναντο περὶ Σκαιῇσι πύλῃσι:",
"Σ454":"καί νύ κεν αὐτῆμαρ πόλιν ἔπραθον, εἰ μὴ Ἀπόλλων",
"Σ455":"πολλὰ κακὰ ῥέξαντα Μενοιτίου ἄλκιμον υἱὸν",
"Σ456":"ἔκταν᾽ ἐνὶ προμάχοισι καὶ Ἕκτορι κῦδος ἔδωκε.",
"Σ457":"τοὔνεκα νῦν τὰ σὰ γούναθ᾽ ἱκάνομαι, αἴ κ᾽ ἐθέλῃσθα",
"Σ458":"υἱεῖ ἐμῷ ὠκυμόρῳ δόμεν ἀσπίδα καὶ τρυφάλειαν",
"Σ459":"καὶ καλὰς κνημῖδας ἐπισφυρίοις ἀραρυίας",
"Σ460":"καὶ θώρηχ᾽: ὃ γὰρ ἦν οἱ ἀπώλεσε πιστὸς ἑταῖρος",
"Σ461":"Τρωσὶ δαμείς: ὃ δὲ κεῖται ἐπὶ χθονὶ θυμὸν ἀχεύων.",
"Σ462":"τὴν δ᾽ ἠμείβετ᾽ ἔπειτα περικλυτὸς ἀμφιγυήεις:",
"Σ463":"θάρσει: μή τοι ταῦτα μετὰ φρεσὶ σῇσι μελόντων.",
"Σ464":"αἲ γάρ μιν θανάτοιο δυσηχέος ὧδε δυναίμην",
"Σ465":"νόσφιν ἀποκρύψαι, ὅτε μιν μόρος αἰνὸς ἱκάνοι,",
"Σ466":"ὥς οἱ τεύχεα καλὰ παρέσσεται, οἷά τις αὖτε",
"Σ467":"ἀνθρώπων πολέων θαυμάσσεται, ὅς κεν ἴδηται.",
"Σ468":"ὣς εἰπὼν τὴν μὲν λίπεν αὐτοῦ, βῆ δ᾽ ἐπὶ φύσας:",
"Σ469":"τὰς δ᾽ ἐς πῦρ ἔτρεψε κέλευσέ τε ἐργάζεσθαι.",
"Σ470":"φῦσαι δ᾽ ἐν χοάνοισιν ἐείκοσι πᾶσαι ἐφύσων",
"Σ471":"παντοίην εὔπρηστον ἀϋτμὴν ἐξανιεῖσαι,",
"Σ472":"ἄλλοτε μὲν σπεύδοντι παρέμμεναι, ἄλλοτε δ᾽ αὖτε,",
"Σ473":"ὅππως Ἥφαιστός τ᾽ ἐθέλοι καὶ ἔργον ἄνοιτο.",
"Σ474":"χαλκὸν δ᾽ ἐν πυρὶ βάλλεν ἀτειρέα κασσίτερόν τε",
"Σ475":"καὶ χρυσὸν τιμῆντα καὶ ἄργυρον: αὐτὰρ ἔπειτα",
"Σ476":"θῆκεν ἐν ἀκμοθέτῳ μέγαν ἄκμονα, γέντο δὲ χειρὶ",
"Σ477":"ῥαιστῆρα κρατερήν, ἑτέρηφι δὲ γέντο πυράγρην.",
"Σ478":"ποίει δὲ πρώτιστα σάκος μέγα τε στιβαρόν τε",
"Σ479":"πάντοσε δαιδάλλων, περὶ δ᾽ ἄντυγα βάλλε φαεινὴν",
"Σ480":"τρίπλακα μαρμαρέην, ἐκ δ᾽ ἀργύρεον τελαμῶνα.",
"Σ481":"πέντε δ᾽ ἄρ᾽ αὐτοῦ ἔσαν σάκεος πτύχες: αὐτὰρ ἐν αὐτῷ",
"Σ482":"ποίει δαίδαλα πολλὰ ἰδυίῃσι πραπίδεσσιν.",
"Σ483":"ἐν μὲν γαῖαν ἔτευξ᾽, ἐν δ᾽ οὐρανόν, ἐν δὲ θάλασσαν,",
"Σ484":"ἠέλιόν τ᾽ ἀκάμαντα σελήνην τε πλήθουσαν,",
"Σ485":"ἐν δὲ τὰ τείρεα πάντα, τά τ᾽ οὐρανὸς ἐστεφάνωται,",
"Σ486":"Πληϊάδας θ᾽ Ὑάδας τε τό τε σθένος Ὠρίωνος",
"Σ487":"Ἄρκτόν θ᾽, ἣν καὶ Ἄμαξαν ἐπίκλησιν καλέουσιν,",
"Σ488":"ἥ τ᾽ αὐτοῦ στρέφεται καί τ᾽ Ὠρίωνα δοκεύει,",
"Σ489":"οἴη δ᾽ ἄμμορός ἐστι λοετρῶν Ὠκεανοῖο.",
"Σ490":"ἐν δὲ δύω ποίησε πόλεις μερόπων ἀνθρώπων",
"Σ491":"καλάς. ἐν τῇ μέν ῥα γάμοι τ᾽ ἔσαν εἰλαπίναι τε,",
"Σ492":"νύμφας δ᾽ ἐκ θαλάμων δαΐδων ὕπο λαμπομενάων",
"Σ493":"ἠγίνεον ἀνὰ ἄστυ, πολὺς δ᾽ ὑμέναιος ὀρώρει:",
"Σ494":"κοῦροι δ᾽ ὀρχηστῆρες ἐδίνεον, ἐν δ᾽ ἄρα τοῖσιν",
"Σ495":"αὐλοὶ φόρμιγγές τε βοὴν ἔχον: αἳ δὲ γυναῖκες",
"Σ496":"ἱστάμεναι θαύμαζον ἐπὶ προθύροισιν ἑκάστη.",
"Σ497":"λαοὶ δ᾽ εἰν ἀγορῇ ἔσαν ἀθρόοι: ἔνθα δὲ νεῖκος",
"Σ498":"ὠρώρει, δύο δ᾽ ἄνδρες ἐνείκεον εἵνεκα ποινῆς",
"Σ499":"ἀνδρὸς ἀποφθιμένου: ὃ μὲν εὔχετο πάντ᾽ ἀποδοῦναι",
"Σ500":"δήμῳ πιφαύσκων, ὃ δ᾽ ἀναίνετο μηδὲν ἑλέσθαι:",
"Σ501":"ἄμφω δ᾽ ἱέσθην ἐπὶ ἴστορι πεῖραρ ἑλέσθαι.",
"Σ502":"λαοὶ δ᾽ ἀμφοτέροισιν ἐπήπυον ἀμφὶς ἀρωγοί:",
"Σ503":"κήρυκες δ᾽ ἄρα λαὸν ἐρήτυον: οἳ δὲ γέροντες",
"Σ504":"εἵατ᾽ ἐπὶ ξεστοῖσι λίθοις ἱερῷ ἐνὶ κύκλῳ,",
"Σ505":"σκῆπτρα δὲ κηρύκων ἐν χέρσ᾽ ἔχον ἠεροφώνων:",
"Σ506":"τοῖσιν ἔπειτ᾽ ἤϊσσον, ἀμοιβηδὶς δὲ δίκαζον.",
"Σ507":"κεῖτο δ᾽ ἄρ᾽ ἐν μέσσοισι δύω χρυσοῖο τάλαντα,",
"Σ508":"τῷ δόμεν ὃς μετὰ τοῖσι δίκην ἰθύντατα εἴποι.",
"Σ509":"τὴν δ᾽ ἑτέρην πόλιν ἀμφὶ δύω στρατοὶ ἥατο λαῶν",
"Σ510":"τεύχεσι λαμπόμενοι: δίχα δέ σφισιν ἥνδανε βουλή,",
"Σ511":"ἠὲ διαπραθέειν ἢ ἄνδιχα πάντα δάσασθαι",
"Σ512":"κτῆσιν ὅσην πτολίεθρον ἐπήρατον ἐντὸς ἔεργεν:",
"Σ513":"οἳ δ᾽ οὔ πω πείθοντο, λόχῳ δ᾽ ὑπεθωρήσσοντο.",
"Σ514":"τεῖχος μέν ῥ᾽ ἄλοχοί τε φίλαι καὶ νήπια τέκνα",
"Σ515":"ῥύατ᾽ ἐφεσταότες, μετὰ δ᾽ ἀνέρες οὓς ἔχε γῆρας:",
"Σ516":"οἳ δ᾽ ἴσαν: ἦρχε δ᾽ ἄρά σφιν Ἄρης καὶ Παλλὰς Ἀθήνη",
"Σ517":"ἄμφω χρυσείω, χρύσεια δὲ εἵματα ἕσθην,",
"Σ518":"καλὼ καὶ μεγάλω σὺν τεύχεσιν, ὥς τε θεώ περ",
"Σ519":"ἀμφὶς ἀριζήλω: λαοὶ δ᾽ ὑπολίζονες ἦσαν.",
"Σ520":"οἳ δ᾽ ὅτε δή ῥ᾽ ἵκανον ὅθι σφίσιν εἶκε λοχῆσαι",
"Σ521":"ἐν ποταμῷ, ὅθι τ᾽ ἀρδμὸς ἔην πάντεσσι βοτοῖσιν,",
"Σ522":"ἔνθ᾽ ἄρα τοί γ᾽ ἵζοντ᾽ εἰλυμένοι αἴθοπι χαλκῷ.",
"Σ523":"τοῖσι δ᾽ ἔπειτ᾽ ἀπάνευθε δύω σκοποὶ εἵατο λαῶν",
"Σ524":"δέγμενοι ὁππότε μῆλα ἰδοίατο καὶ ἕλικας βοῦς.",
"Σ525":"οἳ δὲ τάχα προγένοντο, δύω δ᾽ ἅμ᾽ ἕποντο νομῆες",
"Σ526":"τερπόμενοι σύριγξι: δόλον δ᾽ οὔ τι προνόησαν.",
"Σ527":"οἳ μὲν τὰ προϊδόντες ἐπέδραμον, ὦκα δ᾽ ἔπειτα",
"Σ528":"τάμνοντ᾽ ἀμφὶ βοῶν ἀγέλας καὶ πώεα καλὰ",
"Σ529":"ἀργεννέων οἰῶν, κτεῖνον δ᾽ ἐπὶ μηλοβοτῆρας.",
"Σ530":"οἳ δ᾽ ὡς οὖν ἐπύθοντο πολὺν κέλαδον παρὰ βουσὶν",
"Σ531":"εἰράων προπάροιθε καθήμενοι, αὐτίκ᾽ ἐφ᾽ ἵππων",
"Σ532":"βάντες ἀερσιπόδων μετεκίαθον, αἶψα δ᾽ ἵκοντο.",
"Σ533":"στησάμενοι δ᾽ ἐμάχοντο μάχην ποταμοῖο παρ᾽ ὄχθας,",
"Σ534":"βάλλον δ᾽ ἀλλήλους χαλκήρεσιν ἐγχείῃσιν.",
"Σ535":"ἐν δ᾽ Ἔρις ἐν δὲ Κυδοιμὸς ὁμίλεον, ἐν δ᾽ ὀλοὴ Κήρ,",
"Σ536":"ἄλλον ζωὸν ἔχουσα νεούτατον, ἄλλον ἄουτον,",
"Σ537":"ἄλλον τεθνηῶτα κατὰ μόθον ἕλκε ποδοῖιν:",
"Σ538":"εἷμα δ᾽ ἔχ᾽ ἀμφ᾽ ὤμοισι δαφοινεὸν αἵματι φωτῶν.",
"Σ539":"ὡμίλευν δ᾽ ὥς τε ζωοὶ βροτοὶ ἠδ᾽ ἐμάχοντο,",
"Σ540":"νεκρούς τ᾽ ἀλλήλων ἔρυον κατατεθνηῶτας.",
"Σ541":"ἐν δ᾽ ἐτίθει νειὸν μαλακὴν πίειραν ἄρουραν",
"Σ542":"εὐρεῖαν τρίπολον: πολλοὶ δ᾽ ἀροτῆρες ἐν αὐτῇ",
"Σ543":"ζεύγεα δινεύοντες ἐλάστρεον ἔνθα καὶ ἔνθα.",
"Σ544":"οἳ δ᾽ ὁπότε στρέψαντες ἱκοίατο τέλσον ἀρούρης,",
"Σ545":"τοῖσι δ᾽ ἔπειτ᾽ ἐν χερσὶ δέπας μελιηδέος οἴνου",
"Σ546":"δόσκεν ἀνὴρ ἐπιών: τοὶ δὲ στρέψασκον ἀν᾽ ὄγμους,",
"Σ547":"ἱέμενοι νειοῖο βαθείης τέλσον ἱκέσθαι.",
"Σ548":"ἣ δὲ μελαίνετ᾽ ὄπισθεν, ἀρηρομένῃ δὲ ἐῴκει,",
"Σ549":"χρυσείη περ ἐοῦσα: τὸ δὴ περὶ θαῦμα τέτυκτο.",
"Σ550":"ἐν δ᾽ ἐτίθει τέμενος βασιλήϊον: ἔνθα δ᾽ ἔριθοι",
"Σ551":"ἤμων ὀξείας δρεπάνας ἐν χερσὶν ἔχοντες.",
"Σ552":"δράγματα δ᾽ ἄλλα μετ᾽ ὄγμον ἐπήτριμα πῖπτον ἔραζε,",
"Σ553":"ἄλλα δ᾽ ἀμαλλοδετῆρες ἐν ἐλλεδανοῖσι δέοντο.",
"Σ554":"τρεῖς δ᾽ ἄρ᾽ ἀμαλλοδετῆρες ἐφέστασαν: αὐτὰρ ὄπισθε",
"Σ555":"παῖδες δραγμεύοντες ἐν ἀγκαλίδεσσι φέροντες",
"Σ556":"ἀσπερχὲς πάρεχον: βασιλεὺς δ᾽ ἐν τοῖσι σιωπῇ",
"Σ557":"σκῆπτρον ἔχων ἑστήκει ἐπ᾽ ὄγμου γηθόσυνος κῆρ.",
"Σ558":"κήρυκες δ᾽ ἀπάνευθεν ὑπὸ δρυῒ δαῖτα πένοντο,",
"Σ559":"βοῦν δ᾽ ἱερεύσαντες μέγαν ἄμφεπον: αἳ δὲ γυναῖκες",
"Σ560":"δεῖπνον ἐρίθοισιν λεύκ᾽ ἄλφιτα πολλὰ πάλυνον.",
"Σ561":"ἐν δ᾽ ἐτίθει σταφυλῇσι μέγα βρίθουσαν ἀλωὴν",
"Σ562":"καλὴν χρυσείην: μέλανες δ᾽ ἀνὰ βότρυες ἦσαν,",
"Σ563":"ἑστήκει δὲ κάμαξι διαμπερὲς ἀργυρέῃσιν.",
"Σ564":"ἀμφὶ δὲ κυανέην κάπετον, περὶ δ᾽ ἕρκος ἔλασσε",
"Σ565":"κασσιτέρου: μία δ᾽ οἴη ἀταρπιτὸς ἦεν ἐπ᾽ αὐτήν,",
"Σ566":"τῇ νίσοντο φορῆες ὅτε τρυγόῳεν ἀλωήν.",
"Σ567":"παρθενικαὶ δὲ καὶ ἠΐθεοι ἀταλὰ φρονέοντες",
"Σ568":"πλεκτοῖς ἐν ταλάροισι φέρον μελιηδέα καρπόν.",
"Σ569":"τοῖσιν δ᾽ ἐν μέσσοισι πάϊς φόρμιγγι λιγείῃ",
"Σ570":"ἱμερόεν κιθάριζε, λίνον δ᾽ ὑπὸ καλὸν ἄειδε",
"Σ571":"λεπταλέῃ φωνῇ: τοὶ δὲ ῥήσσοντες ἁμαρτῇ",
"Σ572":"μολπῇ τ᾽ ἰυγμῷ τε ποσὶ σκαίροντες ἕποντο.",
"Σ573":"ἐν δ᾽ ἀγέλην ποίησε βοῶν ὀρθοκραιράων:",
"Σ574":"αἳ δὲ βόες χρυσοῖο τετεύχατο κασσιτέρου τε,",
"Σ575":"μυκηθμῷ δ᾽ ἀπὸ κόπρου ἐπεσσεύοντο νομὸν δὲ",
"Σ576":"πὰρ ποταμὸν κελάδοντα, παρὰ ῥοδανὸν δονακῆα.",
"Σ577":"χρύσειοι δὲ νομῆες ἅμ᾽ ἐστιχόωντο βόεσσι",
"Σ578":"τέσσαρες, ἐννέα δέ σφι κύνες πόδας ἀργοὶ ἕποντο.",
"Σ579":"σμερδαλέω δὲ λέοντε δύ᾽ ἐν πρώτῃσι βόεσσι",
"Σ580":"ταῦρον ἐρύγμηλον ἐχέτην: ὃ δὲ μακρὰ μεμυκὼς",
"Σ581":"ἕλκετο: τὸν δὲ κύνες μετεκίαθον ἠδ᾽ αἰζηοί.",
"Σ582":"τὼ μὲν ἀναρρήξαντε βοὸς μεγάλοιο βοείην",
"Σ583":"ἔγκατα καὶ μέλαν αἷμα λαφύσσετον: οἳ δὲ νομῆες",
"Σ584":"αὔτως ἐνδίεσαν ταχέας κύνας ὀτρύνοντες.",
"Σ585":"οἳ δ᾽ ἤτοι δακέειν μὲν ἀπετρωπῶντο λεόντων,",
"Σ586":"ἱστάμενοι δὲ μάλ᾽ ἐγγὺς ὑλάκτεον ἔκ τ᾽ ἀλέοντο.",
"Σ587":"ἐν δὲ νομὸν ποίησε περικλυτὸς ἀμφιγυήεις",
"Σ588":"ἐν καλῇ βήσσῃ μέγαν οἰῶν ἀργεννάων,",
"Σ589":"σταθμούς τε κλισίας τε κατηρεφέας ἰδὲ σηκούς.",
"Σ590":"ἐν δὲ χορὸν ποίκιλλε περικλυτὸς ἀμφιγυήεις,",
"Σ591":"τῷ ἴκελον οἷόν ποτ᾽ ἐνὶ Κνωσῷ εὐρείῃ",
"Σ592":"Δαίδαλος ἤσκησεν καλλιπλοκάμῳ Ἀριάδνῃ.",
"Σ593":"ἔνθα μὲν ἠΐθεοι καὶ παρθένοι ἀλφεσίβοιαι",
"Σ594":"ὀρχεῦντ᾽ ἀλλήλων ἐπὶ καρπῷ χεῖρας ἔχοντες.",
"Σ595":"τῶν δ᾽ αἳ μὲν λεπτὰς ὀθόνας ἔχον, οἳ δὲ χιτῶνας",
"Σ596":"εἵατ᾽ ἐϋννήτους, ἦκα στίλβοντας ἐλαίῳ:",
"Σ597":"καί ῥ᾽ αἳ μὲν καλὰς στεφάνας ἔχον, οἳ δὲ μαχαίρας",
"Σ598":"εἶχον χρυσείας ἐξ ἀργυρέων τελαμώνων.",
"Σ599":"οἳ δ᾽ ὁτὲ μὲν θρέξασκον ἐπισταμένοισι πόδεσσι",
"Σ600":"ῥεῖα μάλ᾽, ὡς ὅτε τις τροχὸν ἄρμενον ἐν παλάμῃσιν",
"Σ601":"ἑζόμενος κεραμεὺς πειρήσεται, αἴ κε θέῃσιν:",
"Σ602":"ἄλλοτε δ᾽ αὖ θρέξασκον ἐπὶ στίχας ἀλλήλοισι.",
"Σ603":"πολλὸς δ᾽ ἱμερόεντα χορὸν περιίσταθ᾽ ὅμιλος",
"Σ604":"τερπόμενοι: δοιὼ δὲ κυβιστητῆρε κατ᾽ αὐτοὺς",
"Σ605":"μολπῆς ἐξάρχοντες ἐδίνευον κατὰ μέσσους.",
"Σ606":"ἐν δ᾽ ἐτίθει ποταμοῖο μέγα σθένος Ὠκεανοῖο",
"Σ607":"ἄντυγα πὰρ πυμάτην σάκεος πύκα ποιητοῖο.",
"Σ608":"αὐτὰρ ἐπεὶ δὴ τεῦξε σάκος μέγα τε στιβαρόν τε,",
"Σ609":"τεῦξ᾽ ἄρα οἱ θώρηκα φαεινότερον πυρὸς αὐγῆς,",
"Σ610":"τεῦξε δέ οἱ κόρυθα βριαρὴν κροτάφοις ἀραρυῖαν",
"Σ611":"καλὴν δαιδαλέην, ἐπὶ δὲ χρύσεον λόφον ἧκε,",
"Σ612":"τεῦξε δέ οἱ κνημῖδας ἑανοῦ κασσιτέροιο.",
"Σ613":"αὐτὰρ ἐπεὶ πάνθ᾽ ὅπλα κάμε κλυτὸς ἀμφιγυήεις,",
"Σ614":"μητρὸς Ἀχιλλῆος θῆκε προπάροιθεν ἀείρας.",
"Σ615":"ἣ δ᾽ ἴρηξ ὣς ἆλτο κατ᾽ Οὐλύμπου νιφόεντος",
"Σ616":"τεύχεα μαρμαίροντα παρ᾽ Ἡφαίστοιο φέρουσα.",
<h4 class="C2">Book 19</h4>"Τ1":"Ἠὼς μὲν κροκόπεπλος ἀπ᾽ Ὠκεανοῖο ῥοάων",
"Τ2":"ὄρνυθ᾽, ἵν᾽ ἀθανάτοισι φόως φέροι ἠδὲ βροτοῖσιν:",
"Τ3":"ἣ δ᾽ ἐς νῆας ἵκανε θεοῦ πάρα δῶρα φέρουσα.",
"Τ4":"εὗρε δὲ Πατρόκλῳ περικείμενον ὃν φίλον υἱὸν",
"Τ5":"κλαίοντα λιγέως: πολέες δ᾽ ἀμφ᾽ αὐτὸν ἑταῖροι",
"Τ6":"μύρονθ᾽: ἣ δ᾽ ἐν τοῖσι παρίστατο δῖα θεάων,",
"Τ7":"ἔν τ᾽ ἄρα οἱ φῦ χειρὶ ἔπος τ᾽ ἔφατ᾽ ἔκ τ᾽ ὀνόμαζε:",
"Τ8":"τέκνον ἐμὸν τοῦτον μὲν ἐάσομεν ἀχνύμενοί περ",
"Τ9":"κεῖσθαι, ἐπεὶ δὴ πρῶτα θεῶν ἰότητι δαμάσθη:",
"Τ10":"τύνη δ᾽ Ἡφαίστοιο πάρα κλυτὰ τεύχεα δέξο",
"Τ11":"καλὰ μάλ᾽, οἷ᾽ οὔ πώ τις ἀνὴρ ὤμοισι φόρησεν.",
"Τ12":"ὡς ἄρα φωνήσασα θεὰ κατὰ τεύχε᾽ ἔθηκε",
"Τ13":"πρόσθεν Ἀχιλλῆος: τὰ δ᾽ ἀνέβραχε δαίδαλα πάντα.",
"Τ14":"Μυρμιδόνας δ᾽ ἄρα πάντας ἕλε τρόμος, οὐδέ τις ἔτλη",
"Τ15":"ἄντην εἰσιδέειν, ἀλλ᾽ ἔτρεσαν. αὐτὰρ Ἀχιλλεὺς",
"Τ16":"ὡς εἶδ᾽, ὥς μιν μᾶλλον ἔδυ χόλος, ἐν δέ οἱ ὄσσε",
"Τ17":"δεινὸν ὑπὸ βλεφάρων ὡς εἰ σέλας ἐξεφάανθεν:",
"Τ18":"τέρπετο δ᾽ ἐν χείρεσσιν ἔχων θεοῦ ἀγλαὰ δῶρα.",
"Τ19":"αὐτὰρ ἐπεὶ φρεσὶν ᾗσι τετάρπετο δαίδαλα λεύσσων",
"Τ20":"αὐτίκα μητέρα ἣν ἔπεα πτερόεντα προσηύδα:",
"Τ21":"μῆτερ ἐμὴ τὰ μὲν ὅπλα θεὸς πόρεν οἷ᾽ ἐπιεικὲς",
"Τ22":"ἔργ᾽ ἔμεν ἀθανάτων, μὴ δὲ βροτὸν ἄνδρα τελέσσαι.",
"Τ23":"νῦν δ᾽ ἤτοι μὲν ἐγὼ θωρήξομαι: ἀλλὰ μάλ᾽ αἰνῶς",
"Τ24":"δείδω μή μοι τόφρα Μενοιτίου ἄλκιμον υἱὸν",
"Τ25":"μυῖαι καδδῦσαι κατὰ χαλκοτύπους ὠτειλὰς",
"Τ26":"εὐλὰς ἐγγείνωνται, ἀεικίσσωσι δὲ νεκρόν,",
"Τ27":"ἐκ δ᾽ αἰὼν πέφαται, κατὰ δὲ χρόα πάντα σαπήῃ.",
"Τ28":"τὸν δ᾽ ἠμείβετ᾽ ἔπειτα θεὰ Θέτις ἀργυρόπεζα:",
"Τ29":"τέκνον μή τοι ταῦτα μετὰ φρεσὶ σῇσι μελόντων.",
"Τ30":"τῷ μὲν ἐγὼ πειρήσω ἀλαλκεῖν ἄγρια φῦλα",
"Τ31":"μυίας, αἵ ῥά τε φῶτας ἀρηϊφάτους κατέδουσιν:",
"Τ32":"ἤν περ γὰρ κεῖταί γε τελεσφόρον εἰς ἐνιαυτόν,",
"Τ33":"αἰεὶ τῷ γ᾽ ἔσται χρὼς ἔμπεδος, ἢ καὶ ἀρείων.",
"Τ34":"ἀλλὰ σύ γ᾽ εἰς ἀγορὴν καλέσας ἥρωας Ἀχαιοὺς",
"Τ35":"μῆνιν ἀποειπὼν Ἀγαμέμνονι ποιμένι λαῶν",
"Τ36":"αἶψα μάλ᾽ ἐς πόλεμον θωρήσσεο, δύσεο δ᾽ ἀλκήν.",
"Τ37":"ὣς ἄρα φωνήσασα μένος πολυθαρσὲς ἐνῆκε,",
"Τ38":"Πατρόκλῳ δ᾽ αὖτ᾽ ἀμβροσίην καὶ νέκταρ ἐρυθρὸν",
"Τ39":"στάξε κατὰ ῥινῶν, ἵνα οἱ χρὼς ἔμπεδος εἴη.",
"Τ40":"αὐτὰρ ὃ βῆ παρὰ θῖνα θαλάσσης δῖος Ἀχιλλεὺς",
"Τ41":"σμερδαλέα ἰάχων, ὦρσεν δ᾽ ἥρωας Ἀχαιούς.",
"Τ42":"καί ῥ᾽ οἵ περ τὸ πάρος γε νεῶν ἐν ἀγῶνι μένεσκον",
"Τ43":"οἵ τε κυβερνῆται καὶ ἔχον οἰήϊα νηῶν",
"Τ44":"καὶ ταμίαι παρὰ νηυσὶν ἔσαν σίτοιο δοτῆρες,",
"Τ45":"καὶ μὴν οἳ τότε γ᾽ εἰς ἀγορὴν ἴσαν, οὕνεκ᾽ Ἀχιλλεὺς",
"Τ46":"ἐξεφάνη, δηρὸν δὲ μάχης ἐπέπαυτ᾽ ἀλεγεινῆς.",
"Τ47":"τὼ δὲ δύω σκάζοντε βάτην Ἄρεος θεράποντε",
"Τ48":"Τυδεΐδης τε μενεπτόλεμος καὶ δῖος Ὀδυσσεὺς",
"Τ49":"ἔγχει ἐρειδομένω: ἔτι γὰρ ἔχον ἕλκεα λυγρά:",
"Τ50":"κὰδ δὲ μετὰ πρώτῃ ἀγορῇ ἵζοντο κιόντες.",
"Τ51":"αὐτὰρ ὃ δεύτατος ἦλθεν ἄναξ ἀνδρῶν Ἀγαμέμνων",
"Τ52":"ἕλκος ἔχων: καὶ γὰρ τὸν ἐνὶ κρατερῇ ὑσμίνῃ",
"Τ53":"οὖτα Κόων Ἀντηνορίδης χαλκήρεϊ δουρί.",
"Τ54":"αὐτὰρ ἐπεὶ δὴ πάντες ἀολλίσθησαν Ἀχαιοί,",
"Τ55":"τοῖσι δ᾽ ἀνιστάμενος μετέφη πόδας ὠκὺς Ἀχιλλεύς:",
"Τ56":"Ἀτρεΐδη ἦ ἄρ τι τόδ᾽ ἀμφοτέροισιν ἄρειον",
"Τ57":"ἔπλετο σοὶ καὶ ἐμοί, ὅ τε νῶΐ περ ἀχνυμένω κῆρ",
"Τ58":"θυμοβόρῳ ἔριδι μενεήναμεν εἵνεκα κούρης;",
"Τ59":"τὴν ὄφελ᾽ ἐν νήεσσι κατακτάμεν Ἄρτεμις ἰῷ",
"Τ60":"ἤματι τῷ ὅτ᾽ ἐγὼν ἑλόμην Λυρνησσὸν ὀλέσσας:",
"Τ61":"τώ κ᾽ οὐ τόσσοι Ἀχαιοὶ ὀδὰξ ἕλον ἄσπετον οὖδας",
"Τ62":"δυσμενέων ὑπὸ χερσὶν ἐμεῦ ἀπομηνίσαντος.",
"Τ63":"Ἕκτορι μὲν καὶ Τρωσὶ τὸ κέρδιον: αὐτὰρ Ἀχαιοὺς",
"Τ64":"δηρὸν ἐμῆς καὶ σῆς ἔριδος μνήσεσθαι ὀΐω.",
"Τ65":"ἀλλὰ τὰ μὲν προτετύχθαι ἐάσομεν ἀχνύμενοί περ",
"Τ66":"θυμὸν ἐνὶ στήθεσσι φίλον δαμάσαντες ἀνάγκῃ:",
"Τ67":"νῦν δ᾽ ἤτοι μὲν ἐγὼ παύω χόλον, οὐδέ τί με χρὴ",
"Τ68":"ἀσκελέως αἰεὶ μενεαινέμεν: ἀλλ᾽ ἄγε θᾶσσον",
"Τ69":"ὄτρυνον πόλεμον δὲ κάρη κομόωντας Ἀχαιούς,",
"Τ70":"ὄφρ᾽ ἔτι καὶ Τρώων πειρήσομαι ἀντίον ἐλθὼν",
"Τ71":"αἴ κ᾽ ἐθέλωσ᾽ ἐπὶ νηυσὶν ἰαύειν: ἀλλά τιν᾽ οἴω",
"Τ72":"ἀσπασίως αὐτῶν γόνυ κάμψειν, ὅς κε φύγῃσι",
"Τ73":"δηΐου ἐκ πολέμοιο ὑπ᾽ ἔγχεος ἡμετέροιο.",
"Τ74":"ὣς ἔφαθ᾽, οἳ δ᾽ ἐχάρησαν ἐϋκνήμιδες Ἀχαιοὶ",
"Τ75":"μῆνιν ἀπειπόντος μεγαθύμου Πηλεΐωνος.",
"Τ76":"τοῖσι δὲ καὶ μετέειπεν ἄναξ ἀνδρῶν Ἀγαμέμνων",
"Τ77":"αὐτόθεν ἐξ ἕδρης, οὐδ᾽ ἐν μέσσοισιν ἀναστάς:",
"Τ78":"ὦ φίλοι ἥρωες Δαναοὶ θεράποντες Ἄρηος",
"Τ79":"ἑσταότος μὲν καλὸν ἀκούειν, οὐδὲ ἔοικεν",
"Τ80":"ὑββάλλειν: χαλεπὸν γὰρ ἐπισταμένῳ περ ἐόντι.",
"Τ81":"ἀνδρῶν δ᾽ ἐν πολλῷ ὁμάδῳ πῶς κέν τις ἀκούσαι",
"Τ82":"ἢ εἴποι; βλάβεται δὲ λιγύς περ ἐὼν ἀγορητής.",
"Τ83":"Πηλεΐδῃ μὲν ἐγὼν ἐνδείξομαι: αὐτὰρ οἱ ἄλλοι",
"Τ84":"σύνθεσθ᾽ Ἀργεῖοι, μῦθόν τ᾽ εὖ γνῶτε ἕκαστος.",
"Τ85":"πολλάκι δή μοι τοῦτον Ἀχαιοὶ μῦθον ἔειπον",
"Τ86":"καί τέ με νεικείεσκον: ἐγὼ δ᾽ οὐκ αἴτιός εἰμι,",
"Τ87":"ἀλλὰ Ζεὺς καὶ Μοῖρα καὶ ἠεροφοῖτις Ἐρινύς,",
"Τ88":"οἵ τέ μοι εἰν ἀγορῇ φρεσὶν ἔμβαλον ἄγριον ἄτην,",
"Τ89":"ἤματι τῷ ὅτ᾽ Ἀχιλλῆος γέρας αὐτὸς ἀπηύρων.",
"Τ90":"ἀλλὰ τί κεν ῥέξαιμι; θεὸς διὰ πάντα τελευτᾷ.",
"Τ91":"πρέσβα Διὸς θυγάτηρ Ἄτη, ἣ πάντας ἀᾶται,",
"Τ92":"οὐλομένη: τῇ μέν θ᾽ ἁπαλοὶ πόδες: οὐ γὰρ ἐπ᾽ οὔδει",
"Τ93":"πίλναται, ἀλλ᾽ ἄρα ἥ γε κατ᾽ ἀνδρῶν κράατα βαίνει",
"Τ94":"βλάπτουσ᾽ ἀνθρώπους: κατὰ δ᾽ οὖν ἕτερόν γε πέδησε.",
"Τ95":"καὶ γὰρ δή νύ ποτε Ζεὺς ἄσατο, τόν περ ἄριστον",
"Τ96":"ἀνδρῶν ἠδὲ θεῶν φασ᾽ ἔμμεναι: ἀλλ᾽ ἄρα καὶ τὸν",
"Τ97":"Ἥρη θῆλυς ἐοῦσα δολοφροσύνῃς ἀπάτησεν,",
"Τ98":"ἤματι τῷ ὅτ᾽ ἔμελλε βίην Ἡρακληείην",
"Τ99":"Ἀλκμήνη τέξεσθαι ἐϋστεφάνῳ ἐνὶ Θήβῃ.",
"Τ100":"ἤτοι ὅ γ᾽ εὐχόμενος μετέφη πάντεσσι θεοῖσι:",
"Τ101":"κέκλυτέ μευ πάντές τε θεοὶ πᾶσαί τε θέαιναι,",
"Τ102":"ὄφρ᾽ εἴπω τά με θυμὸς ἐνὶ στήθεσσιν ἀνώγει.",
"Τ103":"σήμερον ἄνδρα φόως δὲ μογοστόκος Εἰλείθυια",
"Τ104":"ἐκφανεῖ, ὃς πάντεσσι περικτιόνεσσιν ἀνάξει,",
"Τ105":"τῶν ἀνδρῶν γενεῆς οἵ θ᾽ αἵματος ἐξ ἐμεῦ εἰσί.",
"Τ106":"τὸν δὲ δολοφρονέουσα προσηύδα πότνια Ἥρη:",
"Τ107":"ψευστήσεις, οὐδ᾽ αὖτε τέλος μύθῳ ἐπιθήσεις.",
"Τ108":"εἰ δ᾽ ἄγε νῦν μοι ὄμοσσον Ὀλύμπιε καρτερὸν ὅρκον,",
"Τ109":"ἦ μὲν τὸν πάντεσσι περικτιόνεσσιν ἀνάξειν",
"Τ110":"ὅς κεν ἐπ᾽ ἤματι τῷδε πέσῃ μετὰ ποσσὶ γυναικὸς",
"Τ111":"τῶν ἀνδρῶν οἳ σῆς ἐξ αἵματός εἰσι γενέθλης.",
"Τ112":"ὣς ἔφατο: Ζεὺς δ᾽ οὔ τι δολοφροσύνην ἐνόησεν,",
"Τ113":"ἀλλ᾽ ὄμοσεν μέγαν ὅρκον, ἔπειτα δὲ πολλὸν ἀάσθη.",
"Τ114":"Ἥρη δ᾽ ἀΐξασα λίπεν ῥίον Οὐλύμποιο,",
"Τ115":"καρπαλίμως δ᾽ ἵκετ᾽ Ἄργος Ἀχαιικόν, ἔνθ᾽ ἄρα ᾔδη",
"Τ116":"ἰφθίμην ἄλοχον Σθενέλου Περσηϊάδαο.",
"Τ117":"ἣ δ᾽ ἐκύει φίλον υἱόν, ὃ δ᾽ ἕβδομος ἑστήκει μείς:",
"Τ118":"ἐκ δ᾽ ἄγαγε πρὸ φόως δὲ καὶ ἠλιτόμηνον ἐόντα,",
"Τ119":"Ἀλκμήνης δ᾽ ἀπέπαυσε τόκον, σχέθε δ᾽ Εἰλειθυίας.",
"Τ120":"αὐτὴ δ᾽ ἀγγελέουσα Δία Κρονίωνα προσηύδα:",
"Τ121":"Ζεῦ πάτερ ἀργικέραυνε ἔπος τί τοι ἐν φρεσὶ θήσω:",
"Τ122":"ἤδη ἀνὴρ γέγον᾽ ἐσθλὸς ὃς Ἀργείοισιν ἀνάξει",
"Τ123":"Εὐρυσθεὺς Σθενέλοιο πάϊς Περσηϊάδαο",
"Τ124":"σὸν γένος: οὔ οἱ ἀεικὲς ἀνασσέμεν Ἀργείοισιν.",
"Τ125":"ὣς φάτο, τὸν δ᾽ ἄχος ὀξὺ κατὰ φρένα τύψε βαθεῖαν:",
"Τ126":"αὐτίκα δ᾽ εἷλ᾽ Ἄτην κεφαλῆς λιπαροπλοκάμοιο",
"Τ127":"χωόμενος φρεσὶν ᾗσι, καὶ ὤμοσε καρτερὸν ὅρκον",
"Τ128":"μή ποτ᾽ ἐς Οὔλυμπόν τε καὶ οὐρανὸν ἀστερόεντα",
"Τ129":"αὖτις ἐλεύσεσθαι Ἄτην, ἣ πάντας ἀᾶται.",
"Τ130":"ὣς εἰπὼν ἔρριψεν ἀπ᾽ οὐρανοῦ ἀστερόεντος",
"Τ131":"χειρὶ περιστρέψας: τάχα δ᾽ ἵκετο ἔργ᾽ ἀνθρώπων.",
"Τ132":"τὴν αἰεὶ στενάχεσχ᾽ ὅθ᾽ ἑὸν φίλον υἱὸν ὁρῷτο",
"Τ133":"ἔργον ἀεικὲς ἔχοντα ὑπ᾽ Εὐρυσθῆος ἀέθλων.",
"Τ134":"ὣς καὶ ἐγών, ὅτε δ᾽ αὖτε μέγας κορυθαίολος Ἕκτωρ",
"Τ135":"Ἀργείους ὀλέκεσκεν ἐπὶ πρυμνῇσι νέεσσιν,",
"Τ136":"οὐ δυνάμην λελαθέσθ᾽ Ἄτης ᾗ πρῶτον ἀάσθην.",
"Τ137":"ἀλλ᾽ ἐπεὶ ἀασάμην καί μευ φρένας ἐξέλετο Ζεύς,",
"Τ138":"ἂψ ἐθέλω ἀρέσαι, δόμεναί τ᾽ ἀπερείσι᾽ ἄποινα:",
"Τ139":"ἀλλ᾽ ὄρσευ πόλεμον δὲ καὶ ἄλλους ὄρνυθι λαούς.",
"Τ140":"δῶρα δ᾽ ἐγὼν ὅδε πάντα παρασχέμεν ὅσσά τοι ἐλθὼν",
"Τ141":"χθιζὸς ἐνὶ κλισίῃσιν ὑπέσχετο δῖος Ὀδυσσεύς.",
"Τ142":"εἰ δ᾽ ἐθέλεις, ἐπίμεινον ἐπειγόμενός περ Ἄρηος,",
"Τ143":"δῶρα δέ τοι θεράποντες ἐμῆς παρὰ νηὸς ἑλόντες",
"Τ144":"οἴσουσ᾽, ὄφρα ἴδηαι ὅ τοι μενοεικέα δώσω.",
"Τ145":"τὸν δ᾽ ἀπαμειβόμενος προσέφη πόδας ὠκὺς Ἀχιλλεύς:",
"Τ146":"Ἀτρεΐδη κύδιστε ἄναξ ἀνδρῶν Ἀγάμεμνον",
"Τ147":"δῶρα μὲν αἴ κ᾽ ἐθέλῃσθα παρασχέμεν, ὡς ἐπιεικές,",
"Τ148":"ἤ τ᾽ ἐχέμεν παρὰ σοί: νῦν δὲ μνησώμεθα χάρμης",
"Τ149":"αἶψα μάλ᾽: οὐ γὰρ χρὴ κλοτοπεύειν ἐνθάδ᾽ ἐόντας",
"Τ150":"οὐδὲ διατρίβειν: ἔτι γὰρ μέγα ἔργον ἄρεκτον:",
"Τ151":"ὥς κέ τις αὖτ᾽ Ἀχιλῆα μετὰ πρώτοισιν ἴδηται",
"Τ152":"ἔγχεϊ χαλκείῳ Τρώων ὀλέκοντα φάλαγγας.",
"Τ153":"ὧδέ τις ὑμείων μεμνημένος ἀνδρὶ μαχέσθω.",
"Τ154":"τὸν δ᾽ ἀπαμειβόμενος προσέφη πολύμητις Ὀδυσσεύς:",
"Τ155":"μὴ δ᾽ οὕτως, ἀγαθός περ ἐών, θεοείκελ᾽ Ἀχιλλεῦ",
"Τ156":"νήστιας ὄτρυνε προτὶ Ἴλιον υἷας Ἀχαιῶν",
"Τ157":"Τρωσὶ μαχησομένους, ἐπεὶ οὐκ ὀλίγον χρόνον ἔσται",
"Τ158":"φύλοπις, εὖτ᾽ ἂν πρῶτον ὁμιλήσωσι φάλαγγες",
"Τ159":"ἀνδρῶν, ἐν δὲ θεὸς πνεύσῃ μένος ἀμφοτέροισιν.",
"Τ160":"ἀλλὰ πάσασθαι ἄνωχθι θοῇς ἐπὶ νηυσὶν Ἀχαιοὺς",
"Τ161":"σίτου καὶ οἴνοιο: τὸ γὰρ μένος ἐστὶ καὶ ἀλκή.",
"Τ162":"οὐ γὰρ ἀνὴρ πρόπαν ἦμαρ ἐς ἠέλιον καταδύντα",
"Τ163":"ἄκμηνος σίτοιο δυνήσεται ἄντα μάχεσθαι:",
"Τ164":"εἴ περ γὰρ θυμῷ γε μενοινάᾳ πολεμίζειν,",
"Τ165":"ἀλλά τε λάθρῃ γυῖα βαρύνεται, ἠδὲ κιχάνει",
"Τ166":"δίψά τε καὶ λιμός, βλάβεται δέ τε γούνατ᾽ ἰόντι.",
"Τ167":"ὃς δέ κ᾽ ἀνὴρ οἴνοιο κορεσσάμενος καὶ ἐδωδῆς",
"Τ168":"ἀνδράσι δυσμενέεσσι πανημέριος πολεμίζῃ,",
"Τ169":"θαρσαλέον νύ οἱ ἦτορ ἐνὶ φρεσίν, οὐδέ τι γυῖα",
"Τ170":"πρὶν κάμνει πρὶν πάντας ἐρωῆσαι πολέμοιο.",
"Τ171":"ἀλλ᾽ ἄγε λαὸν μὲν σκέδασον καὶ δεῖπνον ἄνωχθι",
"Τ172":"ὅπλεσθαι: τὰ δὲ δῶρα ἄναξ ἀνδρῶν Ἀγαμέμνων",
"Τ173":"οἰσέτω ἐς μέσσην ἀγορήν, ἵνα πάντες Ἀχαιοὶ",
"Τ174":"ὀφθαλμοῖσιν ἴδωσι, σὺ δὲ φρεσὶ σῇσιν ἰανθῇς.",
"Τ175":"ὀμνυέτω δέ τοι ὅρκον ἐν Ἀργείοισιν ἀναστὰς",
"Τ176":"μή ποτε τῆς εὐνῆς ἐπιβήμεναι ἠδὲ μιγῆναι:",
"Τ177":"ἣ θέμις ἐστὶν ἄναξ ἤ τ᾽ ἀνδρῶν ἤ τε γυναικῶν:",
"Τ178":"καὶ δὲ σοὶ αὐτῷ θυμὸς ἐνὶ φρεσὶν ἵλαος ἔστω.",
"Τ179":"αὐτὰρ ἔπειτά σε δαιτὶ ἐνὶ κλισίῃς ἀρεσάσθω",
"Τ180":"πιείρῃ, ἵνα μή τι δίκης ἐπιδευὲς ἔχῃσθα.",
"Τ181":"Ἀτρεΐδη σὺ δ᾽ ἔπειτα δικαιότερος καὶ ἐπ᾽ ἄλλῳ",
"Τ182":"ἔσσεαι. οὐ μὲν γάρ τι νεμεσσητὸν βασιλῆα",
"Τ183":"ἄνδρ᾽ ἀπαρέσσασθαι ὅτε τις πρότερος χαλεπήνῃ.",
"Τ184":"τὸν δ᾽ αὖτε προσέειπεν ἄναξ ἀνδρῶν Ἀγαμέμνων:",
"Τ185":"χαίρω σεῦ Λαερτιάδη τὸν μῦθον ἀκούσας:",
"Τ186":"ἐν μοίρῃ γὰρ πάντα διίκεο καὶ κατέλεξας.",
"Τ187":"ταῦτα δ᾽ ἐγὼν ἐθέλω ὀμόσαι, κέλεται δέ με θυμός,",
"Τ188":"οὐδ᾽ ἐπιορκήσω πρὸς δαίμονος. αὐτὰρ Ἀχιλλεὺς",
"Τ189":"μιμνέτω αὐτόθι τεῖος ἐπειγόμενός περ Ἄρηος:",
"Τ190":"μίμνετε δ᾽ ἄλλοι πάντες ἀολλέες, ὄφρά κε δῶρα",
"Τ191":"ἐκ κλισίης ἔλθῃσι καὶ ὅρκια πιστὰ τάμωμεν.",
"Τ192":"σοὶ δ᾽ αὐτῷ τόδ᾽ ἐγὼν ἐπιτέλλομαι ἠδὲ κελεύω:",
"Τ193":"κρινάμενος κούρητας ἀριστῆας Παναχαιῶν",
"Τ194":"δῶρα ἐμῆς παρὰ νηὸς ἐνεικέμεν, ὅσσ᾽ Ἀχιλῆϊ",
"Τ195":"χθιζὸν ὑπέστημεν δώσειν, ἀγέμεν τε γυναῖκας.",
"Τ196":"Ταλθύβιος δέ μοι ὦκα κατὰ στρατὸν εὐρὺν Ἀχαιῶν",
"Τ197":"κάπρον ἑτοιμασάτω ταμέειν Διί τ᾽ Ἠελίῳ τε.",
"Τ198":"τὸν δ᾽ ἀπαμειβόμενος προσέφη πόδας ὠκὺς Ἀχιλλεύς:",
"Τ199":"Ἀτρεΐδη κύδιστε ἄναξ ἀνδρῶν Ἀγάμεμνον",
"Τ200":"ἄλλοτέ περ καὶ μᾶλλον ὀφέλλετε ταῦτα πένεσθαι,",
"Τ201":"ὁππότε τις μεταπαυσωλὴ πολέμοιο γένηται",
"Τ202":"καὶ μένος οὐ τόσον ᾖσιν ἐνὶ στήθεσσιν ἐμοῖσι.",
"Τ203":"νῦν δ᾽ οἳ μὲν κέαται δεδαϊγμένοι, οὓς ἐδάμασσεν",
"Τ204":"Ἕκτωρ Πριαμίδης, ὅτε οἱ Ζεὺς κῦδος ἔδωκεν,",
"Τ205":"ὑμεῖς δ᾽ ἐς βρωτὺν ὀτρύνετον: ἦ τ᾽ ἂν ἔγωγε",
"Τ206":"νῦν μὲν ἀνώγοιμι πτολεμίζειν υἷας Ἀχαιῶν",
"Τ207":"νήστιας ἀκμήνους, ἅμα δ᾽ ἠελίῳ καταδύντι",
"Τ208":"τεύξεσθαι μέγα δόρπον, ἐπὴν τεισαίμεθα λώβην.",
"Τ209":"πρὶν δ᾽ οὔ πως ἂν ἔμοιγε φίλον κατὰ λαιμὸν ἰείη",
"Τ210":"οὐ πόσις οὐδὲ βρῶσις ἑταίρου τεθνηῶτος",
"Τ211":"ὅς μοι ἐνὶ κλισίῃ δεδαϊγμένος ὀξέϊ χαλκῷ",
"Τ212":"κεῖται ἀνὰ πρόθυρον τετραμμένος, ἀμφὶ δ᾽ ἑταῖροι",
"Τ213":"μύρονται: τό μοι οὔ τι μετὰ φρεσὶ ταῦτα μέμηλεν,",
"Τ214":"ἀλλὰ φόνος τε καὶ αἷμα καὶ ἀργαλέος στόνος ἀνδρῶν.",
"Τ215":"τὸν δ᾽ ἀπαμειβόμενος προσέφη πολύμητις Ὀδυσσεύς:",
"Τ216":"ὦ Ἀχιλεῦ Πηλῆος υἱὲ μέγα φέρτατ᾽ Ἀχαιῶν,",
"Τ217":"κρείσσων εἰς ἐμέθεν καὶ φέρτερος οὐκ ὀλίγον περ",
"Τ218":"ἔγχει, ἐγὼ δέ κε σεῖο νοήματί γε προβαλοίμην",
"Τ219":"πολλόν, ἐπεὶ πρότερος γενόμην καὶ πλείονα οἶδα.",
"Τ220":"τώ τοι ἐπιτλήτω κραδίη μύθοισιν ἐμοῖσιν.",
"Τ221":"αἶψά τε φυλόπιδος πέλεται κόρος ἀνθρώποισιν,",
"Τ222":"ἧς τε πλείστην μὲν καλάμην χθονὶ χαλκὸς ἔχευεν,",
"Τ223":"ἄμητος δ᾽ ὀλίγιστος, ἐπὴν κλίνῃσι τάλαντα",
"Τ224":"Ζεύς, ὅς τ᾽ ἀνθρώπων ταμίης πολέμοιο τέτυκται.",
"Τ225":"γαστέρι δ᾽ οὔ πως ἔστι νέκυν πενθῆσαι Ἀχαιούς:",
"Τ226":"λίην γὰρ πολλοὶ καὶ ἐπήτριμοι ἤματα πάντα",
"Τ227":"πίπτουσιν: πότε κέν τις ἀναπνεύσειε πόνοιο;",
"Τ228":"ἀλλὰ χρὴ τὸν μὲν καταθάπτειν ὅς κε θάνῃσι",
"Τ229":"νηλέα θυμὸν ἔχοντας ἐπ᾽ ἤματι δακρύσαντας:",
"Τ230":"ὅσσοι δ᾽ ἂν πολέμοιο περὶ στυγεροῖο λίπωνται",
"Τ231":"μεμνῆσθαι πόσιος καὶ ἐδητύος, ὄφρ᾽ ἔτι μᾶλλον",
"Τ232":"ἀνδράσι δυσμενέεσσι μαχώμεθα νωλεμὲς αἰεὶ",
"Τ233":"ἑσσάμενοι χροῒ χαλκὸν ἀτειρέα. μηδέ τις ἄλλην",
"Τ234":"λαῶν ὀτρυντὺν ποτιδέγμενος ἰσχαναάσθω:",
"Τ235":"ἥδε γὰρ ὀτρυντὺς κακὸν ἔσσεται ὅς κε λίπηται",
"Τ236":"νηυσὶν ἐπ᾽ Ἀργείων: ἀλλ᾽ ἀθρόοι ὁρμηθέντες",
"Τ237":"Τρωσὶν ἐφ᾽ ἱπποδάμοισιν ἐγείρομεν ὀξὺν Ἄρηα.",
"Τ238":"ἦ, καὶ Νέστορος υἷας ὀπάσσατο κυδαλίμοιο",
"Τ239":"Φυλεΐδην τε Μέγητα Θόαντά τε Μηριόνην τε",
"Τ240":"καὶ Κρειοντιάδην Λυκομήδεα καὶ Μελάνιππον:",
"Τ241":"βὰν δ᾽ ἴμεν ἐς κλισίην Ἀγαμέμνονος Ἀτρεΐδαο.",
"Τ242":"αὐτίκ᾽ ἔπειθ᾽ ἅμα μῦθος ἔην, τετέλεστο δὲ ἔργον:",
"Τ243":"ἑπτὰ μὲν ἐκ κλισίης τρίποδας φέρον, οὕς οἱ ὑπέστη,",
"Τ244":"αἴθωνας δὲ λέβητας ἐείκοσι, δώδεκα δ᾽ ἵππους:",
"Τ245":"ἐκ δ᾽ ἄγον αἶψα γυναῖκας ἀμύμονα ἔργα ἰδυίας",
"Τ246":"ἕπτ᾽, ἀτὰρ ὀγδοάτην Βρισηΐδα καλλιπάρῃον.",
"Τ247":"χρυσοῦ δὲ στήσας Ὀδυσεὺς δέκα πάντα τάλαντα",
"Τ248":"ἦρχ᾽, ἅμα δ᾽ ἄλλοι δῶρα φέρον κούρητες Ἀχαιῶν.",
"Τ249":"καὶ τὰ μὲν ἐν μέσσῃ ἀγορῇ θέσαν, ἂν δ᾽ Ἀγαμέμνων",
"Τ250":"ἵστατο: Ταλθύβιος δὲ θεῷ ἐναλίγκιος αὐδὴν",
"Τ251":"κάπρον ἔχων ἐν χερσὶ παρίστατο ποιμένι λαῶν.",
"Τ252":"Ἀτρεΐδης δὲ ἐρυσσάμενος χείρεσσι μάχαιραν,",
"Τ253":"ἥ οἱ πὰρ ξίφεος μέγα κουλεὸν αἰὲν ἄωρτο,",
"Τ254":"κάπρου ἀπὸ τρίχας ἀρξάμενος Διὶ χεῖρας ἀνασχὼν",
"Τ255":"εὔχετο: τοὶ δ᾽ ἄρα πάντες ἐπ᾽ αὐτόφιν εἵατο σιγῇ",
"Τ256":"Ἀργεῖοι κατὰ μοῖραν ἀκούοντες βασιλῆος.",
"Τ257":"εὐξάμενος δ᾽ ἄρα εἶπεν ἰδὼν εἰς οὐρανὸν εὐρύν:",
"Τ258":"ἴστω νῦν Ζεὺς πρῶτα θεῶν ὕπατος καὶ ἄριστος",
"Τ259":"Γῆ τε καὶ Ἠέλιος καὶ Ἐρινύες, αἵ θ᾽ ὑπὸ γαῖαν",
"Τ260":"ἀνθρώπους τίνυνται, ὅτις κ᾽ ἐπίορκον ὀμόσσῃ,",
"Τ261":"μὴ μὲν ἐγὼ κούρῃ Βρισηΐδι χεῖρ᾽ ἐπένεικα,",
"Τ262":"οὔτ᾽ εὐνῆς πρόφασιν κεχρημένος οὔτέ τευ ἄλλου.",
"Τ263":"ἀλλ᾽ ἔμεν᾽ ἀπροτίμαστος ἐνὶ κλισίῃσιν ἐμῇσιν.",
"Τ264":"εἰ δέ τι τῶνδ᾽ ἐπίορκον ἐμοὶ θεοὶ ἄλγεα δοῖεν",
"Τ265":"πολλὰ μάλ᾽, ὅσσα διδοῦσιν ὅτίς σφ᾽ ἀλίτηται ὀμόσσας.",
"Τ266":"ἦ, καὶ ἀπὸ στόμαχον κάπρου τάμε νηλέϊ χαλκῷ.",
"Τ267":"τὸν μὲν Ταλθύβιος πολιῆς ἁλὸς ἐς μέγα λαῖτμα",
"Τ268":"ῥῖψ᾽ ἐπιδινήσας βόσιν ἰχθύσιν: αὐτὰρ Ἀχιλλεὺς",
"Τ269":"ἀνστὰς Ἀργείοισι φιλοπτολέμοισι μετηύδα:",
"Τ270":"Ζεῦ πάτερ ἦ μεγάλας ἄτας ἄνδρεσσι διδοῖσθα:",
"Τ271":"οὐκ ἂν δή ποτε θυμὸν ἐνὶ στήθεσσιν ἐμοῖσιν",
"Τ272":"Ἀτρεΐδης ὤρινε διαμπερές, οὐδέ κε κούρην",
"Τ273":"ἦγεν ἐμεῦ ἀέκοντος ἀμήχανος: ἀλλά ποθι Ζεὺς",
"Τ274":"ἤθελ᾽ Ἀχαιοῖσιν θάνατον πολέεσσι γενέσθαι.",
"Τ275":"νῦν δ᾽ ἔρχεσθ᾽ ἐπὶ δεῖπνον, ἵνα ξυνάγωμεν Ἄρηα.",
"Τ276":"ὣς ἄρ᾽ ἐφώνησεν, λῦσεν δ᾽ ἀγορὴν αἰψηρήν.",
"Τ277":"οἳ μὲν ἄρ᾽ ἐσκίδναντο ἑὴν ἐπὶ νῆα ἕκαστος,",
"Τ278":"δῶρα δὲ Μυρμιδόνες μεγαλήτορες ἀμφεπένοντο,",
"Τ279":"βὰν δ᾽ ἐπὶ νῆα φέροντες Ἀχιλλῆος θείοιο.",
"Τ280":"καὶ τὰ μὲν ἐν κλισίῃσι θέσαν, κάθισαν δὲ γυναῖκας,",
"Τ281":"ἵππους δ᾽ εἰς ἀγέλην ἔλασαν θεράποντες ἀγαυοί.",
"Τ282":"Βρισηῒς δ᾽ ἄρ᾽ ἔπειτ᾽ ἰκέλη χρυσέῃ Ἀφροδίτῃ",
"Τ283":"ὡς ἴδε Πάτροκλον δεδαϊγμένον ὀξέϊ χαλκῷ,",
"Τ284":"ἀμφ᾽ αὐτῷ χυμένη λίγ᾽ ἐκώκυε, χερσὶ δ᾽ ἄμυσσε",
"Τ285":"στήθεά τ᾽ ἠδ᾽ ἁπαλὴν δειρὴν ἰδὲ καλὰ πρόσωπα.",
"Τ286":"εἶπε δ᾽ ἄρα κλαίουσα γυνὴ ἐϊκυῖα θεῇσι:",
"Τ287":"Πάτροκλέ μοι δειλῇ πλεῖστον κεχαρισμένε θυμῷ",
"Τ288":"ζωὸν μέν σε ἔλειπον ἐγὼ κλισίηθεν ἰοῦσα,",
"Τ289":"νῦν δέ σε τεθνηῶτα κιχάνομαι ὄρχαμε λαῶν",
"Τ290":"ἂψ ἀνιοῦσ᾽: ὥς μοι δέχεται κακὸν ἐκ κακοῦ αἰεί.",
"Τ291":"ἄνδρα μὲν ᾧ ἔδοσάν με πατὴρ καὶ πότνια μήτηρ",
"Τ292":"εἶδον πρὸ πτόλιος δεδαϊγμένον ὀξέϊ χαλκῷ,",
"Τ293":"τρεῖς τε κασιγνήτους, τούς μοι μία γείνατο μήτηρ,",
"Τ294":"κηδείους, οἳ πάντες ὀλέθριον ἦμαρ ἐπέσπον.",
"Τ295":"οὐδὲ μὲν οὐδέ μ᾽ ἔασκες, ὅτ᾽ ἄνδρ᾽ ἐμὸν ὠκὺς Ἀχιλλεὺς",
"Τ296":"ἔκτεινεν, πέρσεν δὲ πόλιν θείοιο Μύνητος,",
"Τ297":"κλαίειν, ἀλλά μ᾽ ἔφασκες Ἀχιλλῆος θείοιο",
"Τ298":"κουριδίην ἄλοχον θήσειν, ἄξειν τ᾽ ἐνὶ νηυσὶν",
"Τ299":"ἐς Φθίην, δαίσειν δὲ γάμον μετὰ Μυρμιδόνεσσι.",
"Τ300":"τώ σ᾽ ἄμοτον κλαίω τεθνηότα μείλιχον αἰεί.",
"Τ301":"ὣς ἔφατο κλαίουσ᾽, ἐπὶ δὲ στενάχοντο γυναῖκες",
"Τ302":"Πάτροκλον πρόφασιν, σφῶν δ᾽ αὐτῶν κήδε᾽ ἑκάστη.",
"Τ303":"αὐτὸν δ᾽ ἀμφὶ γέροντες Ἀχαιῶν ἠγερέθοντο",
"Τ304":"λισσόμενοι δειπνῆσαι: ὃ δ᾽ ἠρνεῖτο στεναχίζων:",
"Τ305":"λίσσομαι, εἴ τις ἔμοιγε φίλων ἐπιπείθεθ᾽ ἑταίρων,",
"Τ306":"μή με πρὶν σίτοιο κελεύετε μηδὲ ποτῆτος",
"Τ307":"ἄσασθαι φίλον ἦτορ, ἐπεί μ᾽ ἄχος αἰνὸν ἱκάνει:",
"Τ308":"δύντα δ᾽ ἐς ἠέλιον μενέω καὶ τλήσομαι ἔμπης.",
"Τ309":"ὣς εἰπὼν ἄλλους μὲν ἀπεσκέδασεν βασιλῆας,",
"Τ310":"δοιὼ δ᾽ Ἀτρεΐδα μενέτην καὶ δῖος Ὀδυσσεὺς",
"Τ311":"Νέστωρ Ἰδομενεύς τε γέρων θ᾽ ἱππηλάτα Φοῖνιξ",
"Τ312":"τέρποντες πυκινῶς ἀκαχήμενον: οὐδέ τι θυμῷ",
"Τ313":"τέρπετο, πρὶν πολέμου στόμα δύμεναι αἱματόεντος.",
"Τ314":"μνησάμενος δ᾽ ἁδινῶς ἀνενείκατο φώνησέν τε:",
"Τ315":"ἦ ῥά νύ μοί ποτε καὶ σὺ δυσάμμορε φίλταθ᾽ ἑταίρων",
"Τ316":"αὐτὸς ἐνὶ κλισίῃ λαρὸν παρὰ δεῖπνον ἔθηκας",
"Τ317":"αἶψα καὶ ὀτραλέως, ὁπότε σπερχοίατ᾽ Ἀχαιοὶ",
"Τ318":"Τρωσὶν ἐφ᾽ ἱπποδάμοισι φέρειν πολύδακρυν Ἄρηα.",
"Τ319":"νῦν δὲ σὺ μὲν κεῖσαι δεδαϊγμένος, αὐτὰρ ἐμὸν κῆρ",
"Τ320":"ἄκμηνον πόσιος καὶ ἐδητύος ἔνδον ἐόντων",
"Τ321":"σῇ ποθῇ: οὐ μὲν γάρ τι κακώτερον ἄλλο πάθοιμι,",
"Τ322":"οὐδ᾽ εἴ κεν τοῦ πατρὸς ἀποφθιμένοιο πυθοίμην,",
"Τ323":"ὅς που νῦν Φθίηφι τέρεν κατὰ δάκρυον εἴβει",
"Τ324":"χήτεϊ τοιοῦδ᾽ υἷος: ὃ δ᾽ ἀλλοδαπῷ ἐνὶ δήμῳ",
"Τ325":"εἵνεκα ῥιγεδανῆς Ἑλένης Τρωσὶν πολεμίζω:",
"Τ326":"ἠὲ τὸν ὃς Σκύρῳ μοι ἔνι τρέφεται φίλος υἱός,",
"Τ327":"εἴ που ἔτι ζώει γε Νεοπτόλεμος θεοειδής.",
"Τ328":"πρὶν μὲν γάρ μοι θυμὸς ἐνὶ στήθεσσιν ἐώλπει",
"Τ329":"οἶον ἐμὲ φθίσεσθαι ἀπ᾽ Ἄργεος ἱπποβότοιο",
"Τ330":"αὐτοῦ ἐνὶ Τροίῃ, σὲ δέ τε Φθίην δὲ νέεσθαι,",
"Τ331":"ὡς ἄν μοι τὸν παῖδα θοῇ ἐνὶ νηῒ μελαίνῃ",
"Τ332":"Σκυρόθεν ἐξαγάγοις καί οἱ δείξειας ἕκαστα",
"Τ333":"κτῆσιν ἐμὴν δμῶάς τε καὶ ὑψερεφὲς μέγα δῶμα.",
"Τ334":"ἤδη γὰρ Πηλῆά γ᾽ ὀΐομαι ἢ κατὰ πάμπαν",
"Τ335":"τεθνάμεν, ἤ που τυτθὸν ἔτι ζώοντ᾽ ἀκάχησθαι",
"Τ336":"γήραΐ τε στυγερῷ καὶ ἐμὴν ποτιδέγμενον αἰεὶ",
"Τ337":"λυγρὴν ἀγγελίην, ὅτ᾽ ἀποφθιμένοιο πύθηται.",
"Τ338":"ὣς ἔφατο κλαίων, ἐπὶ δὲ στενάχοντο γέροντες,",
"Τ339":"μνησάμενοι τὰ ἕκαστος ἐνὶ μεγάροισιν ἔλειπον:",
"Τ340":"μυρομένους δ᾽ ἄρα τούς γε ἰδὼν ἐλέησε Κρονίων,",
"Τ341":"αἶψα δ᾽ Ἀθηναίην ἔπεα πτερόεντα προσηύδα:",
"Τ342":"τέκνον ἐμόν, δὴ πάμπαν ἀποίχεαι ἀνδρὸς ἑῆος.",
"Τ343":"ἦ νύ τοι οὐκέτι πάγχυ μετὰ φρεσὶ μέμβλετ᾽ Ἀχιλλεύς;",
"Τ344":"κεῖνος ὅ γε προπάροιθε νεῶν ὀρθοκραιράων",
"Τ345":"ἧσται ὀδυρόμενος ἕταρον φίλον: οἳ δὲ δὴ ἄλλοι",
"Τ346":"οἴχονται μετὰ δεῖπνον, ὃ δ᾽ ἄκμηνος καὶ ἄπαστος.",
"Τ347":"ἀλλ᾽ ἴθι οἱ νέκτάρ τε καὶ ἀμβροσίην ἐρατεινὴν",
"Τ348":"στάξον ἐνὶ στήθεσσ᾽, ἵνα μή μιν λιμὸς ἵκηται.",
"Τ349":"ὣς εἰπὼν ὄτρυνε πάρος μεμαυῖαν Ἀθήνην:",
"Τ350":"ἣ δ᾽ ἅρπῃ ἐϊκυῖα τανυπτέρυγι λιγυφώνῳ",
"Τ351":"οὐρανοῦ ἐκκατεπᾶλτο δι᾽ αἰθέρος. αὐτὰρ Ἀχαιοὶ",
"Τ352":"αὐτίκα θωρήσσοντο κατὰ στρατόν: ἣ δ᾽ Ἀχιλῆϊ",
"Τ353":"νέκταρ ἐνὶ στήθεσσι καὶ ἀμβροσίην ἐρατεινὴν",
"Τ354":"στάξ᾽, ἵνα μή μιν λιμὸς ἀτερπὴς γούναθ᾽ ἵκοιτο:",
"Τ355":"αὐτὴ δὲ πρὸς πατρὸς ἐρισθενέος πυκινὸν δῶ",
"Τ356":"ᾤχετο, τοὶ δ᾽ ἀπάνευθε νεῶν ἐχέοντο θοάων.",
"Τ357":"ὡς δ᾽ ὅτε ταρφειαὶ νιφάδες Διὸς ἐκποτέονται",
"Τ358":"ψυχραὶ ὑπὸ ῥιπῆς αἰθρηγενέος Βορέαο,",
"Τ359":"ὣς τότε ταρφειαὶ κόρυθες λαμπρὸν γανόωσαι",
"Τ360":"νηῶν ἐκφορέοντο καὶ ἀσπίδες ὀμφαλόεσσαι",
"Τ361":"θώρηκές τε κραταιγύαλοι καὶ μείλινα δοῦρα.",
"Τ362":"αἴγλη δ᾽ οὐρανὸν ἷκε, γέλασσε δὲ πᾶσα περὶ χθὼν",
"Τ363":"χαλκοῦ ὑπὸ στεροπῆς: ὑπὸ δὲ κτύπος ὄρνυτο ποσσὶν",
"Τ364":"ἀνδρῶν: ἐν δὲ μέσοισι κορύσσετο δῖος Ἀχιλλεύς.",
"Τ365":"τοῦ καὶ ὀδόντων μὲν καναχὴ πέλε, τὼ δέ οἱ ὄσσε",
"Τ366":"λαμπέσθην ὡς εἴ τε πυρὸς σέλας, ἐν δέ οἱ ἦτορ",
"Τ367":"δῦν᾽ ἄχος ἄτλητον: ὃ δ᾽ ἄρα Τρωσὶν μενεαίνων",
"Τ368":"δύσετο δῶρα θεοῦ, τά οἱ Ἥφαιστος κάμε τεύχων.",
"Τ369":"κνημῖδας μὲν πρῶτα περὶ κνήμῃσιν ἔθηκε",
"Τ370":"καλὰς ἀργυρέοισιν ἐπισφυρίοις ἀραρυίας:",
"Τ371":"δεύτερον αὖ θώρηκα περὶ στήθεσσιν ἔδυνεν.",
"Τ372":"ἀμφὶ δ᾽ ἄρ᾽ ὤμοισιν βάλετο ξίφος ἀργυρόηλον",
"Τ373":"χάλκεον: αὐτὰρ ἔπειτα σάκος μέγα τε στιβαρόν τε",
"Τ374":"εἵλετο, τοῦ δ᾽ ἀπάνευθε σέλας γένετ᾽ ἠΰτε μήνης.",
"Τ375":"ὡς δ᾽ ὅτ᾽ ἂν ἐκ πόντοιο σέλας ναύτῃσι φανήῃ",
"Τ376":"καιομένοιο πυρός, τό τε καίεται ὑψόθ᾽ ὄρεσφι",
"Τ377":"σταθμῷ ἐν οἰοπόλῳ: τοὺς δ᾽ οὐκ ἐθέλοντας ἄελλαι",
"Τ378":"πόντον ἐπ᾽ ἰχθυόεντα φίλων ἀπάνευθε φέρουσιν:",
"Τ379":"ὣς ἀπ᾽ Ἀχιλλῆος σάκεος σέλας αἰθέρ᾽ ἵκανε",
"Τ380":"καλοῦ δαιδαλέου: περὶ δὲ τρυφάλειαν ἀείρας",
"Τ381":"κρατὶ θέτο βριαρήν: ἣ δ᾽ ἀστὴρ ὣς ἀπέλαμπεν",
"Τ382":"ἵππουρις τρυφάλεια, περισσείοντο δ᾽ ἔθειραι",
"Τ383":"χρύσεαι, ἃς Ἥφαιστος ἵει λόφον ἀμφὶ θαμειάς.",
"Τ384":"πειρήθη δ᾽ ἕο αὐτοῦ ἐν ἔντεσι δῖος Ἀχιλλεύς,",
"Τ385":"εἰ οἷ ἐφαρμόσσειε καὶ ἐντρέχοι ἀγλαὰ γυῖα:",
"Τ386":"τῷ δ᾽ εὖτε πτερὰ γίγνετ᾽, ἄειρε δὲ ποιμένα λαῶν.",
"Τ387":"ἐκ δ᾽ ἄρα σύριγγος πατρώϊον ἐσπάσατ᾽ ἔγχος",
"Τ388":"βριθὺ μέγα στιβαρόν: τὸ μὲν οὐ δύνατ᾽ ἄλλος Ἀχαιῶν",
"Τ389":"πάλλειν, ἀλλά μιν οἶος ἐπίστατο πῆλαι Ἀχιλλεύς:",
"Τ390":"Πηλιάδα μελίην, τὴν πατρὶ φίλῳ πόρε Χείρων",
"Τ391":"Πηλίου ἐκ κορυφῆς φόνον ἔμμεναι ἡρώεσσιν:",
"Τ392":"ἵππους δ᾽ Αὐτομέδων τε καὶ Ἄλκιμος ἀμφιέποντες",
"Τ393":"ζεύγνυον: ἀμφὶ δὲ καλὰ λέπαδν᾽ ἕσαν, ἐν δὲ χαλινοὺς",
"Τ394":"γαμφηλῇς ἔβαλον, κατὰ δ᾽ ἡνία τεῖναν ὀπίσσω",
"Τ395":"κολλητὸν ποτὶ δίφρον. ὃ δὲ μάστιγα φαεινὴν",
"Τ396":"χειρὶ λαβὼν ἀραρυῖαν ἐφ᾽ ἵπποιιν ἀνόρουσεν",
"Τ397":"Αὐτομέδων: ὄπιθεν δὲ κορυσσάμενος βῆ Ἀχιλλεὺς",
"Τ398":"τεύχεσι παμφαίνων ὥς τ᾽ ἠλέκτωρ Ὑπερίων,",
"Τ399":"σμερδαλέον δ᾽ ἵπποισιν ἐκέκλετο πατρὸς ἑοῖο:",
"Τ400":"Ξάνθέ τε καὶ Βαλίε τηλεκλυτὰ τέκνα Ποδάργης",
"Τ401":"ἄλλως δὴ φράζεσθε σαωσέμεν ἡνιοχῆα",
"Τ402":"ἂψ Δαναῶν ἐς ὅμιλον ἐπεί χ᾽ ἕωμεν πολέμοιο,",
"Τ403":"μηδ᾽ ὡς Πάτροκλον λίπετ᾽ αὐτόθι τεθνηῶτα.",
"Τ404":"τὸν δ᾽ ἄρ᾽ ὑπὸ ζυγόφι προσέφη πόδας αἰόλος ἵππος",
"Τ405":"Ξάνθος, ἄφαρ δ᾽ ἤμυσε καρήατι: πᾶσα δὲ χαίτη",
"Τ406":"ζεύγλης ἐξεριποῦσα παρὰ ζυγὸν οὖδας ἵκανεν:",
"Τ407":"αὐδήεντα δ᾽ ἔθηκε θεὰ λευκώλενος Ἥρη:",
"Τ408":"καὶ λίην σ᾽ ἔτι νῦν γε σαώσομεν ὄβριμ᾽ Ἀχιλλεῦ:",
"Τ409":"ἀλλά τοι ἐγγύθεν ἦμαρ ὀλέθριον: οὐδέ τοι ἡμεῖς",
"Τ410":"αἴτιοι, ἀλλὰ θεός τε μέγας καὶ Μοῖρα κραταιή.",
"Τ411":"οὐδὲ γὰρ ἡμετέρῃ βραδυτῆτί τε νωχελίῃ τε",
"Τ412":"Τρῶες ἀπ᾽ ὤμοιιν Πατρόκλου τεύχε᾽ ἕλοντο:",
"Τ413":"ἀλλὰ θεῶν ὤριστος, ὃν ἠΰκομος τέκε Λητώ,",
"Τ414":"ἔκταν᾽ ἐνὶ προμάχοισι καὶ Ἕκτορι κῦδος ἔδωκε.",
"Τ415":"νῶϊ δὲ καί κεν ἅμα πνοιῇ Ζεφύροιο θέοιμεν,",
"Τ416":"ἥν περ ἐλαφροτάτην φάσ᾽ ἔμμεναι: ἀλλὰ σοὶ αὐτῷ",
"Τ417":"μόρσιμόν ἐστι θεῷ τε καὶ ἀνέρι ἶφι δαμῆναι.",
"Τ418":"ὣς ἄρα φωνήσαντος Ἐρινύες ἔσχεθον αὐδήν.",
"Τ419":"τὸν δὲ μέγ᾽ ὀχθήσας προσέφη πόδας ὠκὺς Ἀχιλλεύς:",
"Τ420":"Ξάνθε τί μοι θάνατον μαντεύεαι; οὐδέ τί σε χρή.",
"Τ421":"εὖ νυ τὸ οἶδα καὶ αὐτὸς ὅ μοι μόρος ἐνθάδ᾽ ὀλέσθαι",
"Τ422":"νόσφι φίλου πατρὸς καὶ μητέρος: ἀλλὰ καὶ ἔμπης",
"Τ423":"οὐ λήξω πρὶν Τρῶας ἅδην ἐλάσαι πολέμοιο.",
"Τ424":"ἦ ῥα, καὶ ἐν πρώτοις ἰάχων ἔχε μώνυχας ἵππους.",
<h4 class="C2">Book 20</h4>"Υ1":"ὣς οἳ μὲν παρὰ νηυσὶ κορωνίσι θωρήσσοντο",
"Υ2":"ἀμφὶ σὲ Πηλέος υἱὲ μάχης ἀκόρητον Ἀχαιοί,",
"Υ3":"Τρῶες δ᾽ αὖθ᾽ ἑτέρωθεν ἐπὶ θρωσμῷ πεδίοιο:",
"Υ4":"Ζεὺς δὲ Θέμιστα κέλευσε θεοὺς ἀγορὴν δὲ καλέσσαι",
"Υ5":"κρατὸς ἀπ᾽ Οὐλύμποιο πολυπτύχου: ἣ δ᾽ ἄρα πάντῃ",
"Υ6":"φοιτήσασα κέλευσε Διὸς πρὸς δῶμα νέεσθαι.",
"Υ7":"οὔτέ τις οὖν ποταμῶν ἀπέην νόσφ᾽ Ὠκεανοῖο,",
"Υ8":"οὔτ᾽ ἄρα νυμφάων αἵ τ᾽ ἄλσεα καλὰ νέμονται",
"Υ9":"καὶ πηγὰς ποταμῶν καὶ πίσεα ποιήεντα.",
"Υ10":"ἐλθόντες δ᾽ ἐς δῶμα Διὸς νεφεληγερέταο",
"Υ11":"ξεστῇς αἰθούσῃσιν ἐνίζανον, ἃς Διὶ πατρὶ",
"Υ12":"Ἥφαιστος ποίησεν ἰδυίῃσι πραπίδεσσιν.",
"Υ13":"ὣς οἳ μὲν Διὸς ἔνδον ἀγηγέρατ᾽: οὐδ᾽ ἐνοσίχθων",
"Υ14":"νηκούστησε θεᾶς, ἀλλ᾽ ἐξ ἁλὸς ἦλθε μετ᾽ αὐτούς,",
"Υ15":"ἷζε δ᾽ ἄρ᾽ ἐν μέσσοισι, Διὸς δ᾽ ἐξείρετο βουλήν:",
"Υ16":"τίπτ᾽ αὖτ᾽ ἀργικέραυνε θεοὺς ἀγορὴν δὲ κάλεσσας;",
"Υ17":"ἦ τι περὶ Τρώων καὶ Ἀχαιῶν μερμηρίζεις;",
"Υ18":"τῶν γὰρ νῦν ἄγχιστα μάχη πόλεμός τε δέδηε.",
"Υ19":"τὸν δ᾽ ἀπαμειβόμενος προσέφη νεφεληγερέτα Ζεύς:",
"Υ20":"ἔγνως ἐννοσίγαιε ἐμὴν ἐν στήθεσι βουλὴν",
"Υ21":"ὧν ἕνεκα ξυνάγειρα: μέλουσί μοι ὀλλύμενοί περ.",
"Υ22":"ἀλλ᾽ ἤτοι μὲν ἐγὼ μενέω πτυχὶ Οὐλύμποιο",
"Υ23":"ἥμενος, ἔνθ᾽ ὁρόων φρένα τέρψομαι: οἳ δὲ δὴ ἄλλοι",
"Υ24":"ἔρχεσθ᾽ ὄφρ᾽ ἂν ἵκησθε μετὰ Τρῶας καὶ Ἀχαιούς,",
"Υ25":"ἀμφοτέροισι δ᾽ ἀρήγεθ᾽ ὅπῃ νόος ἐστὶν ἑκάστου.",
"Υ26":"εἰ γὰρ Ἀχιλλεὺς οἶος ἐπὶ Τρώεσσι μαχεῖται",
"Υ27":"οὐδὲ μίνυνθ᾽ ἕξουσι ποδώκεα Πηλεΐωνα.",
"Υ28":"καὶ δέ τί μιν καὶ πρόσθεν ὑποτρομέεσκον ὁρῶντες:",
"Υ29":"νῦν δ᾽ ὅτε δὴ καὶ θυμὸν ἑταίρου χώεται αἰνῶς",
"Υ30":"δείδω μὴ καὶ τεῖχος ὑπέρμορον ἐξαλαπάξῃ.",
"Υ31":"ὣς ἔφατο Κρονίδης, πόλεμον δ᾽ ἀλίαστον ἔγειρε.",
"Υ32":"βὰν δ᾽ ἴμεναι πόλεμον δὲ θεοὶ δίχα θυμὸν ἔχοντες:",
"Υ33":"Ἥρη μὲν μετ᾽ ἀγῶνα νεῶν καὶ Παλλὰς Ἀθήνη",
"Υ34":"ἠδὲ Ποσειδάων γαιήοχος ἠδ᾽ ἐριούνης",
"Υ35":"Ἑρμείας, ὃς ἐπὶ φρεσὶ πευκαλίμῃσι κέκασται:",
"Υ36":"Ἥφαιστος δ᾽ ἅμα τοῖσι κίε σθένεϊ βλεμεαίνων",
"Υ37":"χωλεύων, ὑπὸ δὲ κνῆμαι ῥώοντο ἀραιαί.",
"Υ38":"ἐς δὲ Τρῶας Ἄρης κορυθαίολος, αὐτὰρ ἅμ᾽ αὐτῷ",
"Υ39":"Φοῖβος ἀκερσεκόμης ἠδ᾽ Ἄρτεμις ἰοχέαιρα",
"Υ40":"Λητώ τε Ξάνθός τε φιλομειδής τ᾽ Ἀφροδίτη.",
"Υ41":"εἷος μέν ῥ᾽ ἀπάνευθε θεοὶ θνητῶν ἔσαν ἀνδρῶν,",
"Υ42":"τεῖος Ἀχαιοὶ μὲν μέγα κύδανον, οὕνεκ᾽ Ἀχιλλεὺς",
"Υ43":"ἐξεφάνη, δηρὸν δὲ μάχης ἐπέπαυτ᾽ ἀλεγεινῆς:",
"Υ44":"Τρῶας δὲ τρόμος αἰνὸς ὑπήλυθε γυῖα ἕκαστον",
"Υ45":"δειδιότας, ὅθ᾽ ὁρῶντο ποδώκεα Πηλεΐωνα",
"Υ46":"τεύχεσι λαμπόμενον βροτολοιγῷ ἶσον Ἄρηϊ.",
"Υ47":"αὐτὰρ ἐπεὶ μεθ᾽ ὅμιλον Ὀλύμπιοι ἤλυθον ἀνδρῶν,",
"Υ48":"ὦρτο δ᾽ Ἔρις κρατερὴ λαοσσόος, αὖε δ᾽ Ἀθήνη",
"Υ49":"στᾶσ᾽ ὁτὲ μὲν παρὰ τάφρον ὀρυκτὴν τείχεος ἐκτός,",
"Υ50":"ἄλλοτ᾽ ἐπ᾽ ἀκτάων ἐριδούπων μακρὸν ἀΰτει.",
"Υ51":"αὖε δ᾽ Ἄρης ἑτέρωθεν ἐρεμνῇ λαίλαπι ἶσος",
"Υ52":"ὀξὺ κατ᾽ ἀκροτάτης πόλιος Τρώεσσι κελεύων,",
"Υ53":"ἄλλοτε πὰρ Σιμόεντι θέων ἐπὶ Καλλικολώνῃ.",
"Υ54":"ὣς τοὺς ἀμφοτέρους μάκαρες θεοὶ ὀτρύνοντες",
"Υ55":"σύμβαλον, ἐν δ᾽ αὐτοῖς ἔριδα ῥήγνυντο βαρεῖαν:",
"Υ56":"δεινὸν δὲ βρόντησε πατὴρ ἀνδρῶν τε θεῶν τε",
"Υ57":"ὑψόθεν: αὐτὰρ νέρθε Ποσειδάων ἐτίναξε",
"Υ58":"γαῖαν ἀπειρεσίην ὀρέων τ᾽ αἰπεινὰ κάρηνα.",
"Υ59":"πάντες δ᾽ ἐσσείοντο πόδες πολυπίδακος Ἴδης",
"Υ60":"καὶ κορυφαί, Τρώων τε πόλις καὶ νῆες Ἀχαιῶν.",
"Υ61":"ἔδεισεν δ᾽ ὑπένερθεν ἄναξ ἐνέρων Ἀϊδωνεύς,",
"Υ62":"δείσας δ᾽ ἐκ θρόνου ἆλτο καὶ ἴαχε, μή οἱ ὕπερθε",
"Υ63":"γαῖαν ἀναρρήξειε Ποσειδάων ἐνοσίχθων,",
"Υ64":"οἰκία δὲ θνητοῖσι καὶ ἀθανάτοισι φανείη",
"Υ65":"σμερδαλέ᾽ εὐρώεντα, τά τε στυγέουσι θεοί περ:",
"Υ66":"τόσσος ἄρα κτύπος ὦρτο θεῶν ἔριδι ξυνιόντων.",
"Υ67":"ἤτοι μὲν γὰρ ἔναντα Ποσειδάωνος ἄνακτος",
"Υ68":"ἵστατ᾽ Ἀπόλλων Φοῖβος ἔχων ἰὰ πτερόεντα,",
"Υ69":"ἄντα δ᾽ Ἐνυαλίοιο θεὰ γλαυκῶπις Ἀθήνη:",
"Υ70":"Ἥρῃ δ᾽ ἀντέστη χρυσηλάκατος κελαδεινὴ",
"Υ71":"Ἄρτεμις ἰοχέαιρα κασιγνήτη ἑκάτοιο:",
"Υ72":"Λητοῖ δ᾽ ἀντέστη σῶκος ἐριούνιος Ἑρμῆς,",
"Υ73":"ἄντα δ᾽ ἄρ᾽ Ἡφαίστοιο μέγας ποταμὸς βαθυδίνης,",
"Υ74":"ὃν Ξάνθον καλέουσι θεοί, ἄνδρες δὲ Σκάμανδρον.",
"Υ75":"ὣς οἳ μὲν θεοὶ ἄντα θεῶν ἴσαν: αὐτὰρ Ἀχιλλεὺς",
"Υ76":"Ἕκτορος ἄντα μάλιστα λιλαίετο δῦναι ὅμιλον",
"Υ77":"Πριαμίδεω: τοῦ γάρ ῥα μάλιστά ἑ θυμὸς ἀνώγει",
"Υ78":"αἵματος ἆσαι Ἄρηα ταλαύρινον πολεμιστήν.",
"Υ79":"Αἰνείαν δ᾽ ἰθὺς λαοσσόος ὦρσεν Ἀπόλλων",
"Υ80":"ἀντία Πηλεΐωνος, ἐνῆκε δέ οἱ μένος ἠΰ:",
"Υ81":"υἱέϊ δὲ Πριάμοιο Λυκάονι εἴσατο φωνήν:",
"Υ82":"τῷ μιν ἐεισάμενος προσέφη Διὸς υἱὸς Ἀπόλλων:",
"Υ83":"Αἰνεία Τρώων βουληφόρε ποῦ τοι ἀπειλαὶ",
"Υ84":"ἃς Τρώων βασιλεῦσιν ὑπίσχεο οἰνοποτάζων",
"Υ85":"Πηλεΐδεω Ἀχιλῆος ἐναντίβιον πολεμίξειν;",
"Υ86":"τὸν δ᾽ αὖτ᾽ Αἰνείας ἀπαμειβόμενος προσέειπε:",
"Υ87":"Πριαμίδη τί με ταῦτα καὶ οὐκ ἐθέλοντα κελεύεις",
"Υ88":"ἀντία Πηλεΐωνος ὑπερθύμοιο μάχεσθαι;",
"Υ89":"οὐ μὲν γὰρ νῦν πρῶτα ποδώκεος ἄντ᾽ Ἀχιλῆος",
"Υ90":"στήσομαι, ἀλλ᾽ ἤδη με καὶ ἄλλοτε δουρὶ φόβησεν",
"Υ91":"ἐξ Ἴδης, ὅτε βουσὶν ἐπήλυθεν ἡμετέρῃσι,",
"Υ92":"πέρσε δὲ Λυρνησσὸν καὶ Πήδασον: αὐτὰρ ἐμὲ Ζεὺς",
"Υ93":"εἰρύσαθ᾽, ὅς μοι ἐπῶρσε μένος λαιψηρά τε γοῦνα.",
"Υ94":"ἦ κ᾽ ἐδάμην ὑπὸ χερσὶν Ἀχιλλῆος καὶ Ἀθήνης,",
"Υ95":"ἥ οἱ πρόσθεν ἰοῦσα τίθει φάος ἠδ᾽ ἐκέλευεν",
"Υ96":"ἔγχεϊ χαλκείῳ Λέλεγας καὶ Τρῶας ἐναίρειν.",
"Υ97":"τὼ οὐκ ἔστ᾽ Ἀχιλῆος ἐναντίον ἄνδρα μάχεσθαι:",
"Υ98":"αἰεὶ γὰρ πάρα εἷς γε θεῶν ὃς λοιγὸν ἀμύνει.",
"Υ99":"καὶ δ᾽ ἄλλως τοῦ γ᾽ ἰθὺ βέλος πέτετ᾽, οὐδ᾽ ἀπολήγει",
"Υ100":"πρὶν χροὸς ἀνδρομέοιο διελθέμεν. εἰ δὲ θεός περ",
"Υ101":"ἶσον τείνειεν πολέμου τέλος, οὔ κε μάλα ῥέα",
"Υ102":"νικήσει᾽, οὐδ᾽ εἰ παγχάλκεος εὔχεται εἶναι.",
"Υ103":"τὸν δ᾽ αὖτε προσέειπεν ἄναξ Διὸς υἱὸς Ἀπόλλων:",
"Υ104":"ἥρως ἀλλ᾽ ἄγε καὶ σὺ θεοῖς αἰειγενέτῃσιν",
"Υ105":"εὔχεο: καὶ δὲ σέ φασι Διὸς κούρης Ἀφροδίτης",
"Υ106":"ἐκγεγάμεν, κεῖνος δὲ χερείονος ἐκ θεοῦ ἐστίν:",
"Υ107":"ἣ μὲν γὰρ Διός ἐσθ᾽, ἣ δ᾽ ἐξ ἁλίοιο γέροντος.",
"Υ108":"ἀλλ᾽ ἰθὺς φέρε χαλκὸν ἀτειρέα, μηδέ σε πάμπαν",
"Υ109":"λευγαλέοις ἐπέεσσιν ἀποτρεπέτω καὶ ἀρειῇ.",
"Υ110":"ὣς εἰπὼν ἔμπνευσε μένος μέγα ποιμένι λαῶν,",
"Υ111":"βῆ δὲ διὰ προμάχων κεκορυθμένος αἴθοπι χαλκῷ.",
"Υ112":"οὐδ᾽ ἔλαθ᾽ Ἀγχίσαο πάϊς λευκώλενον Ἥρην",
"Υ113":"ἀντία Πηλεΐωνος ἰὼν ἀνὰ οὐλαμὸν ἀνδρῶν:",
"Υ114":"ἣ δ᾽ ἄμυδις στήσασα θεοὺς μετὰ μῦθον ἔειπε:",
"Υ115":"φράζεσθον δὴ σφῶϊ Ποσείδαον καὶ Ἀθήνη",
"Υ116":"ἐν φρεσὶν ὑμετέρῃσιν, ὅπως ἔσται τάδε ἔργα.",
"Υ117":"Αἰνείας ὅδ᾽ ἔβη κεκορυθμένος αἴθοπι χαλκῷ",
"Υ118":"ἀντία Πηλεΐωνος, ἀνῆκε δὲ Φοῖβος Ἀπόλλων.",
"Υ119":"ἀλλ᾽ ἄγεθ᾽, ἡμεῖς πέρ μιν ἀποτρωπῶμεν ὀπίσσω",
"Υ120":"αὐτόθεν, ἤ τις ἔπειτα καὶ ἡμείων Ἀχιλῆϊ",
"Υ121":"παρσταίη, δοίη δὲ κράτος μέγα, μηδέ τι θυμῷ",
"Υ122":"δευέσθω, ἵνα εἰδῇ ὅ μιν φιλέουσιν ἄριστοι",
"Υ123":"ἀθανάτων, οἳ δ᾽ αὖτ᾽ ἀνεμώλιοι οἳ τὸ πάρος περ",
"Υ124":"Τρωσὶν ἀμύνουσιν πόλεμον καὶ δηϊοτῆτα.",
"Υ125":"πάντες δ᾽ Οὐλύμποιο κατήλθομεν ἀντιόωντες",
"Υ126":"τῆσδε μάχης, ἵνα μή τι μετὰ Τρώεσσι πάθῃσι",
"Υ127":"σήμερον: ὕστερον αὖτε τὰ πείσεται ἅσσά οἱ αἶσα",
"Υ128":"γιγνομένῳ ἐπένησε λίνῳ ὅτε μιν τέκε μήτηρ.",
"Υ129":"εἰ δ᾽ Ἀχιλεὺς οὐ ταῦτα θεῶν ἐκ πεύσεται ὀμφῆς",
"Υ130":"δείσετ᾽ ἔπειθ᾽, ὅτε κέν τις ἐναντίβιον θεὸς ἔλθῃ",
"Υ131":"ἐν πολέμῳ: χαλεποὶ δὲ θεοὶ φαίνεσθαι ἐναργεῖς.",
"Υ132":"τὴν δ᾽ ἠμείβετ᾽ ἔπειτα Ποσειδάων ἐνοσίχθων:",
"Υ133":"Ἥρη μὴ χαλέπαινε παρ᾽ ἐκ νόον: οὐδέ τί σε χρή.",
"Υ134":"οὐκ ἂν ἔγωγ᾽ ἐθέλοιμι θεοὺς ἔριδι ξυνελάσσαι",
"Υ135":"ἡμέας τοὺς ἄλλους, ἐπεὶ ἦ πολὺ φέρτεροί εἰμεν:",
"Υ136":"ἀλλ᾽ ἡμεῖς μὲν ἔπειτα καθεζώμεσθα κιόντες",
"Υ137":"ἐκ πάτου ἐς σκοπιήν, πόλεμος δ᾽ ἄνδρεσσι μελήσει.",
"Υ138":"εἰ δέ κ᾽ Ἄρης ἄρχωσι μάχης ἢ Φοῖβος Ἀπόλλων,",
"Υ139":"ἢ Ἀχιλῆ᾽ ἴσχωσι καὶ οὐκ εἰῶσι μάχεσθαι,",
"Υ140":"αὐτίκ᾽ ἔπειτα καὶ ἄμμι παρ᾽ αὐτόθι νεῖκος ὀρεῖται",
"Υ141":"φυλόπιδος: μάλα δ᾽ ὦκα διακρινθέντας ὀΐω",
"Υ142":"ἂψ ἴμεν Οὔλυμπον δὲ θεῶν μεθ᾽ ὁμήγυριν ἄλλων",
"Υ143":"ἡμετέρῃς ὑπὸ χερσὶν ἀναγκαίηφι δαμέντας.",
"Υ144":"ὣς ἄρα φωνήσας ἡγήσατο κυανοχαίτης",
"Υ145":"τεῖχος ἐς ἀμφίχυτον Ἡρακλῆος θείοιο",
"Υ146":"ὑψηλόν, τό ῥά οἱ Τρῶες καὶ Παλλὰς Ἀθήνη",
"Υ147":"ποίεον, ὄφρα τὸ κῆτος ὑπεκπροφυγὼν ἀλέαιτο,",
"Υ148":"ὁππότε μιν σεύαιτο ἀπ᾽ ἠϊόνος πεδίον δέ.",
"Υ149":"ἔνθα Ποσειδάων κατ᾽ ἄρ᾽ ἕζετο καὶ θεοὶ ἄλλοι,",
"Υ150":"ἀμφὶ δ᾽ ἄρ᾽ ἄρρηκτον νεφέλην ὤμοισιν ἕσαντο:",
"Υ151":"οἳ δ᾽ ἑτέρωσε καθῖζον ἐπ᾽ ὀφρύσι Καλλικολώνης",
"Υ152":"ἀμφὶ σὲ ἤϊε Φοῖβε καὶ Ἄρηα πτολίπορθον.",
"Υ153":"ὣς οἳ μέν ῥ᾽ ἑκάτερθε καθήατο μητιόωντες",
"Υ154":"βουλάς: ἀρχέμεναι δὲ δυσηλεγέος πολέμοιο",
"Υ155":"ὄκνεον ἀμφότεροι, Ζεὺς δ᾽ ἥμενος ὕψι κέλευε.",
"Υ156":"τῶν δ᾽ ἅπαν ἐπλήσθη πεδίον καὶ λάμπετο χαλκῷ",
"Υ157":"ἀνδρῶν ἠδ᾽ ἵππων: κάρκαιρε δὲ γαῖα πόδεσσιν",
"Υ158":"ὀρνυμένων ἄμυδις. δύο δ᾽ ἀνέρες ἔξοχ᾽ ἄριστοι",
"Υ159":"ἐς μέσον ἀμφοτέρων συνίτην μεμαῶτε μάχεσθαι",
"Υ160":"Αἰνείας τ᾽ Ἀγχισιάδης καὶ δῖος Ἀχιλλεύς.",
"Υ161":"Αἰνείας δὲ πρῶτος ἀπειλήσας ἐβεβήκει",
"Υ162":"νευστάζων κόρυθι βριαρῇ: ἀτὰρ ἀσπίδα θοῦριν",
"Υ163":"πρόσθεν ἔχε στέρνοιο, τίνασσε δὲ χάλκεον ἔγχος.",
"Υ164":"Πηλεΐδης δ᾽ ἑτέρωθεν ἐναντίον ὦρτο λέων ὣς",
"Υ165":"σίντης, ὅν τε καὶ ἄνδρες ἀποκτάμεναι μεμάασιν",
"Υ166":"ἀγρόμενοι πᾶς δῆμος: ὃ δὲ πρῶτον μὲν ἀτίζων",
"Υ167":"ἔρχεται, ἀλλ᾽ ὅτε κέν τις ἀρηϊθόων αἰζηῶν",
"Υ168":"δουρὶ βάλῃ ἐάλη τε χανών, περί τ᾽ ἀφρὸς ὀδόντας",
"Υ169":"γίγνεται, ἐν δέ τέ οἱ κραδίῃ στένει ἄλκιμον ἦτορ,",
"Υ170":"οὐρῇ δὲ πλευράς τε καὶ ἰσχία ἀμφοτέρωθεν",
"Υ171":"μαστίεται, ἑὲ δ᾽ αὐτὸν ἐποτρύνει μαχέσασθαι,",
"Υ172":"γλαυκιόων δ᾽ ἰθὺς φέρεται μένει, ἤν τινα πέφνῃ",
"Υ173":"ἀνδρῶν, ἢ αὐτὸς φθίεται πρώτῳ ἐν ὁμίλῳ:",
"Υ174":"ὣς Ἀχιλῆ᾽ ὄτρυνε μένος καὶ θυμὸς ἀγήνωρ",
"Υ175":"ἀντίον ἐλθέμεναι μεγαλήτορος Αἰνείαο.",
"Υ176":"οἳ δ᾽ ὅτε δὴ σχεδὸν ἦσαν ἐπ᾽ ἀλλήλοισιν ἰόντες,",
"Υ177":"τὸν πρότερος προσέειπε ποδάρκης δῖος Ἀχιλλεύς:",
"Υ178":"Αἰνεία τί σὺ τόσσον ὁμίλου πολλὸν ἐπελθὼν",
"Υ179":"ἔστης; ἦ σέ γε θυμὸς ἐμοὶ μαχέσασθαι ἀνώγει",
"Υ180":"ἐλπόμενον Τρώεσσιν ἀνάξειν ἱπποδάμοισι",
"Υ181":"τιμῆς τῆς Πριάμου; ἀτὰρ εἴ κεν ἔμ᾽ ἐξεναρίξῃς,",
"Υ182":"οὔ τοι τοὔνεκά γε Πρίαμος γέρας ἐν χερὶ θήσει:",
"Υ183":"εἰσὶν γάρ οἱ παῖδες, ὃ δ᾽ ἔμπεδος οὐδ᾽ ἀεσίφρων.",
"Υ184":"ἦ νύ τί τοι Τρῶες τέμενος τάμον ἔξοχον ἄλλων",
"Υ185":"καλὸν φυταλιῆς καὶ ἀρούρης, ὄφρα νέμηαι",
"Υ186":"αἴ κεν ἐμὲ κτείνῃς; χαλεπῶς δέ σ᾽ ἔολπα τὸ ῥέξειν.",
"Υ187":"ἤδη μὲν σέ γέ φημι καὶ ἄλλοτε δουρὶ φοβῆσαι.",
"Υ188":"ἦ οὐ μέμνῃ ὅτε πέρ σε βοῶν ἄπο μοῦνον ἐόντα",
"Υ189":"σεῦα κατ᾽ Ἰδαίων ὀρέων ταχέεσσι πόδεσσι",
"Υ190":"καρπαλίμως; τότε δ᾽ οὔ τι μετατροπαλίζεο φεύγων.",
"Υ191":"ἔνθεν δ᾽ ἐς Λυρνησσὸν ὑπέκφυγες: αὐτὰρ ἐγὼ τὴν",
"Υ192":"πέρσα μεθορμηθεὶς σὺν Ἀθήνῃ καὶ Διὶ πατρί,",
"Υ193":"ληϊάδας δὲ γυναῖκας ἐλεύθερον ἦμαρ ἀπούρας",
"Υ194":"ἦγον: ἀτὰρ σὲ Ζεὺς ἐρρύσατο καὶ θεοὶ ἄλλοι.",
"Υ195":"ἀλλ᾽ οὐ νῦν ἐρύεσθαι ὀΐομαι, ὡς ἐνὶ θυμῷ",
"Υ196":"βάλλεαι: ἀλλά σ᾽ ἔγωγ᾽ ἀναχωρήσαντα κελεύω",
"Υ197":"ἐς πληθὺν ἰέναι, μηδ᾽ ἀντίος ἵστασ᾽ ἐμεῖο,",
"Υ198":"πρίν τι κακὸν παθέειν: ῥεχθὲν δέ τε νήπιος ἔγνω.",
"Υ199":"τὸν δ᾽ αὖτ᾽ Αἰνείας ἀπαμείβετο φώνησέν τε:",
"Υ200":"Πηλεΐδη μὴ δὴ ἐπέεσσί με νηπύτιον ὣς",
"Υ201":"ἔλπεο δειδίξεσθαι, ἐπεὶ σάφα οἶδα καὶ αὐτὸς",
"Υ202":"ἠμὲν κερτομίας ἠδ᾽ αἴσυλα μυθήσασθαι.",
"Υ203":"ἴδμεν δ᾽ ἀλλήλων γενεήν, ἴδμεν δὲ τοκῆας",
"Υ204":"πρόκλυτ᾽ ἀκούοντες ἔπεα θνητῶν ἀνθρώπων:",
"Υ205":"ὄψει δ᾽ οὔτ᾽ ἄρ πω σὺ ἐμοὺς ἴδες οὔτ᾽ ἄρ᾽ ἐγὼ σούς.",
"Υ206":"φασὶ σὲ μὲν Πηλῆος ἀμύμονος ἔκγονον εἶναι,",
"Υ207":"μητρὸς δ᾽ ἐκ Θέτιδος καλλιπλοκάμου ἁλοσύδνης:",
"Υ208":"αὐτὰρ ἐγὼν υἱὸς μεγαλήτορος Ἀγχίσαο",
"Υ209":"εὔχομαι ἐκγεγάμεν, μήτηρ δέ μοί ἐστ᾽ Ἀφροδίτη:",
"Υ210":"τῶν δὴ νῦν ἕτεροί γε φίλον παῖδα κλαύσονται",
"Υ211":"σήμερον: οὐ γάρ φημ᾽ ἐπέεσσί γε νηπυτίοισιν",
"Υ212":"ὧδε διακρινθέντε μάχης ἐξαπονέεσθαι.",
"Υ213":"εἰ δ᾽ ἐθέλεις καὶ ταῦτα δαήμεναι, ὄφρ᾽ ἐῢ εἰδῇς",
"Υ214":"ἡμετέρην γενεήν, πολλοὶ δέ μιν ἄνδρες ἴσασι:",
"Υ215":"Δάρδανον αὖ πρῶτον τέκετο νεφεληγερέτα Ζεύς,",
"Υ216":"κτίσσε δὲ Δαρδανίην, ἐπεὶ οὔ πω Ἴλιος ἱρὴ",
"Υ217":"ἐν πεδίῳ πεπόλιστο πόλις μερόπων ἀνθρώπων,",
"Υ218":"ἀλλ᾽ ἔθ᾽ ὑπωρείας ᾤκεον πολυπίδακος Ἴδης.",
"Υ219":"Δάρδανος αὖ τέκεθ᾽ υἱὸν Ἐριχθόνιον βασιλῆα,",
"Υ220":"ὃς δὴ ἀφνειότατος γένετο θνητῶν ἀνθρώπων:",
"Υ221":"τοῦ τρισχίλιαι ἵπποι ἕλος κάτα βουκολέοντο",
"Υ222":"θήλειαι, πώλοισιν ἀγαλλόμεναι ἀταλῇσι.",
"Υ223":"τάων καὶ Βορέης ἠράσσατο βοσκομενάων,",
"Υ224":"ἵππῳ δ᾽ εἰσάμενος παρελέξατο κυανοχαίτῃ:",
"Υ225":"αἳ δ᾽ ὑποκυσάμεναι ἔτεκον δυοκαίδεκα πώλους.",
"Υ226":"αἳ δ᾽ ὅτε μὲν σκιρτῷεν ἐπὶ ζείδωρον ἄρουραν,",
"Υ227":"ἄκρον ἐπ᾽ ἀνθερίκων καρπὸν θέον οὐδὲ κατέκλων:",
"Υ228":"ἀλλ᾽ ὅτε δὴ σκιρτῷεν ἐπ᾽ εὐρέα νῶτα θαλάσσης,",
"Υ229":"ἄκρον ἐπὶ ῥηγμῖνος ἁλὸς πολιοῖο θέεσκον.",
"Υ230":"Τρῶα δ᾽ Ἐριχθόνιος τέκετο Τρώεσσιν ἄνακτα:",
"Υ231":"Τρωὸς δ᾽ αὖ τρεῖς παῖδες ἀμύμονες ἐξεγένοντο",
"Υ232":"Ἶλός τ᾽ Ἀσσάρακός τε καὶ ἀντίθεος Γανυμήδης,",
"Υ233":"ὃς δὴ κάλλιστος γένετο θνητῶν ἀνθρώπων:",
"Υ234":"τὸν καὶ ἀνηρείψαντο θεοὶ Διὶ οἰνοχοεύειν",
"Υ235":"κάλλεος εἵνεκα οἷο ἵν᾽ ἀθανάτοισι μετείη.",
"Υ236":"Ἶλος δ᾽ αὖ τέκεθ᾽ υἱὸν ἀμύμονα Λαομέδοντα:",
"Υ237":"Λαομέδων δ᾽ ἄρα Τιθωνὸν τέκετο Πρίαμόν τε",
"Υ238":"Λάμπόν τε Κλυτίον θ᾽ Ἱκετάονά τ᾽ ὄζον Ἄρηος:",
"Υ239":"Ἀσσάρακος δὲ Κάπυν, ὃ δ᾽ ἄρ᾽ Ἀγχίσην τέκε παῖδα:",
"Υ240":"αὐτὰρ ἔμ᾽ Ἀγχίσης, Πρίαμος δ᾽ ἔτεχ᾽ Ἕκτορα δῖον.",
"Υ241":"ταύτης τοι γενεῆς τε καὶ αἵματος εὔχομαι εἶναι.",
"Υ242":"Ζεὺς δ᾽ ἀρετὴν ἄνδρεσσιν ὀφέλλει τε μινύθει τε",
"Υ243":"ὅππως κεν ἐθέλῃσιν: ὃ γὰρ κάρτιστος ἁπάντων.",
"Υ244":"ἀλλ᾽ ἄγε μηκέτι ταῦτα λεγώμεθα νηπύτιοι ὣς",
"Υ245":"ἑσταότ᾽ ἐν μέσσῃ ὑσμίνῃ δηϊοτῆτος.",
"Υ246":"ἔστι γὰρ ἀμφοτέροισιν ὀνείδεα μυθήσασθαι",
"Υ247":"πολλὰ μάλ᾽, οὐδ᾽ ἂν νηῦς ἑκατόζυγος ἄχθος ἄροιτο.",
"Υ248":"στρεπτὴ δὲ γλῶσσ᾽ ἐστὶ βροτῶν, πολέες δ᾽ ἔνι μῦθοι",
"Υ249":"παντοῖοι, ἐπέων δὲ πολὺς νομὸς ἔνθα καὶ ἔνθα.",
"Υ250":"ὁπποῖόν κ᾽ εἴπῃσθα ἔπος, τοῖόν κ᾽ ἐπακούσαις.",
"Υ251":"ἀλλὰ τί ἢ ἔριδας καὶ νείκεα νῶϊν ἀνάγκη",
"Υ252":"νεικεῖν ἀλλήλοισιν ἐναντίον ὥς τε γυναῖκας,",
"Υ253":"αἵ τε χολωσάμεναι ἔριδος πέρι θυμοβόροιο",
"Υ254":"νεικεῦσ᾽ ἀλλήλῃσι μέσην ἐς ἄγυιαν ἰοῦσαι",
"Υ255":"πόλλ᾽ ἐτεά τε καὶ οὐκί: χόλος δέ τε καὶ τὰ κελεύει.",
"Υ256":"ἀλκῆς δ᾽ οὔ μ᾽ ἐπέεσσιν ἀποτρέψεις μεμαῶτα",
"Υ257":"πρὶν χαλκῷ μαχέσασθαι ἐναντίον: ἀλλ᾽ ἄγε θᾶσσον",
"Υ258":"γευσόμεθ᾽ ἀλλήλων χαλκήρεσιν ἐγχείῃσιν.",
"Υ259":"ἦ ῥα καὶ ἐν δεινῷ σάκει ἤλασεν ὄβριμον ἔγχος",
"Υ260":"σμερδαλέῳ: μέγα δ᾽ ἀμφὶ σάκος μύκε δουρὸς ἀκωκῇ.",
"Υ261":"Πηλεΐδης δὲ σάκος μὲν ἀπὸ ἕο χειρὶ παχείῃ",
"Υ262":"ἔσχετο ταρβήσας: φάτο γὰρ δολιχόσκιον ἔγχος",
"Υ263":"ῥέα διελεύσεσθαι μεγαλήτορος Αἰνείαο",
"Υ264":"νήπιος, οὐδ᾽ ἐνόησε κατὰ φρένα καὶ κατὰ θυμὸν",
"Υ265":"ὡς οὐ ῥηΐδι᾽ ἐστὶ θεῶν ἐρικυδέα δῶρα",
"Υ266":"ἀνδράσι γε θνητοῖσι δαμήμεναι οὐδ᾽ ὑποείκειν.",
"Υ267":"οὐδὲ τότ᾽ Αἰνείαο δαΐφρονος ὄβριμον ἔγχος",
"Υ268":"ῥῆξε σάκος: χρυσὸς γὰρ ἐρύκακε, δῶρα θεοῖο:",
"Υ269":"ἀλλὰ δύω μὲν ἔλασσε διὰ πτύχας, αἳ δ᾽ ἄρ᾽ ἔτι τρεῖς",
"Υ270":"ἦσαν, ἐπεὶ πέντε πτύχας ἤλασε κυλλοποδίων,",
"Υ271":"τὰς δύο χαλκείας, δύο δ᾽ ἔνδοθι κασσιτέροιο,",
"Υ272":"τὴν δὲ μίαν χρυσῆν, τῇ ῥ᾽ ἔσχετο μείλινον ἔγχος.",
"Υ273":"δεύτερος αὖτ᾽ Ἀχιλεὺς προΐει δολιχόσκιον ἔγχος,",
"Υ274":"καὶ βάλεν Αἰνείαο κατ᾽ ἀσπίδα πάντοσ᾽ ἐΐσην",
"Υ275":"ἄντυγ᾽ ὕπο πρώτην, ᾗ λεπτότατος θέε χαλκός,",
"Υ276":"λεπτοτάτη δ᾽ ἐπέην ῥινὸς βοός: ἣ δὲ διὰ πρὸ",
"Υ277":"Πηλιὰς ἤϊξεν μελίη, λάκε δ᾽ ἀσπὶς ὑπ᾽ αὐτῆς.",
"Υ278":"Αἰνείας δ᾽ ἐάλη καὶ ἀπὸ ἕθεν ἀσπίδ᾽ ἀνέσχε",
"Υ279":"δείσας: ἐγχείη δ᾽ ἄρ᾽ ὑπὲρ νώτου ἐνὶ γαίῃ",
"Υ280":"ἔστη ἱεμένη, διὰ δ᾽ ἀμφοτέρους ἕλε κύκλους",
"Υ281":"ἀσπίδος ἀμφιβρότης: ὃ δ᾽ ἀλευάμενος δόρυ μακρὸν",
"Υ282":"ἔστη, κὰδ δ᾽ ἄχος οἱ χύτο μυρίον ὀφθαλμοῖσι,",
"Υ283":"ταρβήσας ὅ οἱ ἄγχι πάγη βέλος. αὐτὰρ Ἀχιλλεὺς",
"Υ284":"ἐμμεμαὼς ἐπόρουσεν ἐρυσσάμενος ξίφος ὀξὺ",
"Υ285":"σμερδαλέα ἰάχων: ὃ δὲ χερμάδιον λάβε χειρὶ",
"Υ286":"Αἰνείας, μέγα ἔργον, ὃ οὐ δύο γ᾽ ἄνδρε φέροιεν,",
"Υ287":"οἷοι νῦν βροτοί εἰσ᾽: ὃ δέ μιν ῥέα πάλλε καὶ οἶος.",
"Υ288":"ἔνθά κεν Αἰνείας μὲν ἐπεσσύμενον βάλε πέτρῳ",
"Υ289":"ἢ κόρυθ᾽ ἠὲ σάκος, τό οἱ ἤρκεσε λυγρὸν ὄλεθρον,",
"Υ290":"τὸν δέ κε Πηλεΐδης σχεδὸν ἄορι θυμὸν ἀπηύρα,",
"Υ291":"εἰ μὴ ἄρ᾽ ὀξὺ νόησε Ποσειδάων ἐνοσίχθων:",
"Υ292":"αὐτίκα δ᾽ ἀθανάτοισι θεοῖς μετὰ μῦθον ἔειπεν:",
"Υ293":"ὢ πόποι ἦ μοι ἄχος μεγαλήτορος Αἰνείαο,",
"Υ294":"ὃς τάχα Πηλεΐωνι δαμεὶς Ἄϊδος δὲ κάτεισι",
"Υ295":"πειθόμενος μύθοισιν Ἀπόλλωνος ἑκάτοιο",
"Υ296":"νήπιος, οὐδέ τί οἱ χραισμήσει λυγρὸν ὄλεθρον.",
"Υ297":"ἀλλὰ τί ἢ νῦν οὗτος ἀναίτιος ἄλγεα πάσχει",
"Υ298":"μὰψ ἕνεκ᾽ ἀλλοτρίων ἀχέων, κεχαρισμένα δ᾽ αἰεὶ",
"Υ299":"δῶρα θεοῖσι δίδωσι τοὶ οὐρανὸν εὐρὺν ἔχουσιν;",
"Υ300":"ἀλλ᾽ ἄγεθ᾽ ἡμεῖς πέρ μιν ὑπὲκ θανάτου ἀγάγωμεν,",
"Υ301":"μή πως καὶ Κρονίδης κεχολώσεται, αἴ κεν Ἀχιλλεὺς",
"Υ302":"τόνδε κατακτείνῃ: μόριμον δέ οἵ ἐστ᾽ ἀλέασθαι,",
"Υ303":"ὄφρα μὴ ἄσπερμος γενεὴ καὶ ἄφαντος ὄληται",
"Υ304":"Δαρδάνου, ὃν Κρονίδης περὶ πάντων φίλατο παίδων",
"Υ305":"οἳ ἕθεν ἐξεγένοντο γυναικῶν τε θνητάων.",
"Υ306":"ἤδη γὰρ Πριάμου γενεὴν ἔχθηρε Κρονίων:",
"Υ307":"νῦν δὲ δὴ Αἰνείαο βίη Τρώεσσιν ἀνάξει",
"Υ308":"καὶ παίδων παῖδες, τοί κεν μετόπισθε γένωνται.",
"Υ309":"τὸν δ᾽ ἠμείβετ᾽ ἔπειτα βοῶπις πότνια Ἥρη:",
"Υ310":"ἐννοσίγαι᾽, αὐτὸς σὺ μετὰ φρεσὶ σῇσι νόησον",
"Υ311":"Αἰνείαν ἤ κέν μιν ἐρύσσεαι ἦ κεν ἐάσῃς",
"Υ312":"Πηλεΐδῃ Ἀχιλῆϊ δαμήμεναι, ἐσθλὸν ἐόντα.",
"Υ313":"ἤτοι μὲν γὰρ νῶϊ πολέας ὠμόσσαμεν ὅρκους",
"Υ314":"πᾶσι μετ᾽ ἀθανάτοισιν ἐγὼ καὶ Παλλὰς Ἀθήνη",
"Υ315":"μή ποτ᾽ ἐπὶ Τρώεσσιν ἀλεξήσειν κακὸν ἦμαρ,",
"Υ316":"μηδ᾽ ὁπότ᾽ ἂν Τροίη μαλερῷ πυρὶ πᾶσα δάηται",
"Υ317":"καιομένη, καίωσι δ᾽ ἀρήϊοι υἷες Ἀχαιῶν.",
"Υ318":"αὐτὰρ ἐπεὶ τό γ᾽ ἄκουσε Ποσειδάων ἐνοσίχθων,",
"Υ319":"βῆ ῥ᾽ ἴμεν ἄν τε μάχην καὶ ἀνὰ κλόνον ἐγχειάων,",
"Υ320":"ἷξε δ᾽ ὅθ᾽ Αἰνείας ἠδ᾽ ὃ κλυτὸς ἦεν Ἀχιλλεύς.",
"Υ321":"αὐτίκα τῷ μὲν ἔπειτα κατ᾽ ὀφθαλμῶν χέεν ἀχλὺν",
"Υ322":"Πηλεΐδῃ Ἀχιλῆϊ: ὃ δὲ μελίην εὔχαλκον",
"Υ323":"ἀσπίδος ἐξέρυσεν μεγαλήτορος Αἰνείαο:",
"Υ324":"καὶ τὴν μὲν προπάροιθε ποδῶν Ἀχιλῆος ἔθηκεν,",
"Υ325":"Αἰνείαν δ᾽ ἔσσευεν ἀπὸ χθονὸς ὑψόσ᾽ ἀείρας.",
"Υ326":"πολλὰς δὲ στίχας ἡρώων, πολλὰς δὲ καὶ ἵππων",
"Υ327":"Αἰνείας ὑπερᾶλτο θεοῦ ἀπὸ χειρὸς ὀρούσας,",
"Υ328":"ἷξε δ᾽ ἐπ᾽ ἐσχατιὴν πολυάϊκος πολέμοιο,",
"Υ329":"ἔνθά τε Καύκωνες πόλεμον μέτα θωρήσσοντο.",
"Υ330":"τῷ δὲ μάλ᾽ ἐγγύθεν ἦλθε Ποσειδάων ἐνοσίχθων,",
"Υ331":"καί μιν φωνήσας ἔπεα πτερόεντα προσηύδα:",
"Υ332":"Αἰνεία, τίς σ᾽ ὧδε θεῶν ἀτέοντα κελεύει",
"Υ333":"ἀντία Πηλεΐωνος ὑπερθύμοιο μάχεσθαι,",
"Υ334":"ὃς σεῦ ἅμα κρείσσων καὶ φίλτερος ἀθανάτοισιν;",
"Υ335":"ἀλλ᾽ ἀναχωρῆσαι ὅτε κεν συμβλήσεαι αὐτῷ,",
"Υ336":"μὴ καὶ ὑπὲρ μοῖραν δόμον Ἄϊδος εἰσαφίκηαι.",
"Υ337":"αὐτὰρ ἐπεί κ᾽ Ἀχιλεὺς θάνατον καὶ πότμον ἐπίσπῃ,",
"Υ338":"θαρσήσας δὴ ἔπειτα μετὰ πρώτοισι μάχεσθαι:",
"Υ339":"οὐ μὲν γάρ τίς σ᾽ ἄλλος Ἀχαιῶν ἐξεναρίξει.",
"Υ340":"ὣς εἰπὼν λίπεν αὐτόθ᾽, ἐπεὶ διεπέφραδε πάντα.",
"Υ341":"αἶψα δ᾽ ἔπειτ᾽ Ἀχιλῆος ἀπ᾽ ὀφθαλμῶν σκέδασ᾽ ἀχλὺν",
"Υ342":"θεσπεσίην: ὃ δ᾽ ἔπειτα μέγ᾽ ἔξιδεν ὀφθαλμοῖσιν,",
"Υ343":"ὀχθήσας δ᾽ ἄρα εἶπε πρὸς ὃν μεγαλήτορα θυμόν:",
"Υ344":"ὢ πόποι ἦ μέγα θαῦμα τόδ᾽ ὀφθαλμοῖσιν ὁρῶμαι:",
"Υ345":"ἔγχος μὲν τόδε κεῖται ἐπὶ χθονός, οὐδέ τι φῶτα",
"Υ346":"λεύσσω, τῷ ἐφέηκα κατακτάμεναι μενεαίνων.",
"Υ347":"ἦ ῥα καὶ Αἰνείας φίλος ἀθανάτοισι θεοῖσιν",
"Υ348":"ἦεν: ἀτάρ μιν ἔφην μὰψ αὔτως εὐχετάασθαι.",
"Υ349":"ἐρρέτω: οὔ οἱ θυμὸς ἐμεῦ ἔτι πειρηθῆναι",
"Υ350":"ἔσσεται, ὃς καὶ νῦν φύγεν ἄσμενος ἐκ θανάτοιο.",
"Υ351":"ἀλλ᾽ ἄγε δὴ Δαναοῖσι φιλοπτολέμοισι κελεύσας",
"Υ352":"τῶν ἄλλων Τρώων πειρήσομαι ἀντίος ἐλθών.",
"Υ353":"ἦ, καὶ ἐπὶ στίχας ἆλτο, κέλευε δὲ φωτὶ ἑκάστῳ:",
"Υ354":"μηκέτι νῦν Τρώων ἑκὰς ἕστατε δῖοι Ἀχαιοί,",
"Υ355":"ἀλλ᾽ ἄγ᾽ ἀνὴρ ἄντ᾽ ἀνδρὸς ἴτω, μεμάτω δὲ μάχεσθαι.",
"Υ356":"ἀργαλέον δέ μοί ἐστι καὶ ἰφθίμῳ περ ἐόντι",
"Υ357":"τοσσούσδ᾽ ἀνθρώπους ἐφέπειν καὶ πᾶσι μάχεσθαι:",
"Υ358":"οὐδέ κ᾽ Ἄρης, ὅς περ θεὸς ἄμβροτος, οὐδέ κ᾽ Ἀθήνη",
"Υ359":"τοσσῆσδ᾽ ὑσμίνης ἐφέποι στόμα καὶ πονέοιτο:",
"Υ360":"ἀλλ᾽ ὅσσον μὲν ἐγὼ δύναμαι χερσίν τε ποσίν τε",
"Υ361":"καὶ σθένει, οὔ μ᾽ ἔτι φημὶ μεθησέμεν οὐδ᾽ ἠβαιόν,",
"Υ362":"ἀλλὰ μάλα στιχὸς εἶμι διαμπερές, οὐδέ τιν᾽ οἴω",
"Υ363":"Τρώων χαιρήσειν, ὅς τις σχεδὸν ἔγχεος ἔλθῃ.",
"Υ364":"ὣς φάτ᾽ ἐποτρύνων: Τρώεσσι δὲ φαίδιμος Ἕκτωρ",
"Υ365":"κέκλεθ᾽ ὁμοκλήσας, φάτο δ᾽ ἴμεναι ἄντ᾽ Ἀχιλῆος:",
"Υ366":"Τρῶες ὑπέρθυμοι μὴ δείδιτε Πηλεΐωνα.",
"Υ367":"καί κεν ἐγὼ ἐπέεσσι καὶ ἀθανάτοισι μαχοίμην,",
"Υ368":"ἔγχεϊ δ᾽ ἀργαλέον, ἐπεὶ ἦ πολὺ φέρτεροί εἰσιν.",
"Υ369":"οὐδ᾽ Ἀχιλεὺς πάντεσσι τέλος μύθοις ἐπιθήσει,",
"Υ370":"ἀλλὰ τὸ μὲν τελέει, τὸ δὲ καὶ μεσσηγὺ κολούει.",
"Υ371":"τοῦ δ᾽ ἐγὼ ἀντίος εἶμι καὶ εἰ πυρὶ χεῖρας ἔοικεν,",
"Υ372":"εἰ πυρὶ χεῖρας ἔοικε, μένος δ᾽ αἴθωνι σιδήρῳ.",
"Υ373":"ὣς φάτ᾽ ἐποτρύνων, οἳ δ᾽ ἀντίοι ἔγχε᾽ ἄειραν",
"Υ374":"Τρῶες: τῶν δ᾽ ἄμυδις μίχθη μένος, ὦρτο δ᾽ ἀϋτή.",
"Υ375":"καὶ τότ᾽ ἄρ᾽ Ἕκτορα εἶπε παραστὰς Φοῖβος Ἀπόλλων:",
"Υ376":"Ἕκτορ μηκέτι πάμπαν Ἀχιλλῆϊ προμάχιζε,",
"Υ377":"ἀλλὰ κατὰ πληθύν τε καὶ ἐκ φλοίσβοιο δέδεξο,",
"Υ378":"μή πώς σ᾽ ἠὲ βάλῃ ἠὲ σχεδὸν ἄορι τύψῃ.",
"Υ379":"ὣς ἔφαθ᾽, Ἕκτωρ δ᾽ αὖτις ἐδύσετο οὐλαμὸν ἀνδρῶν",
"Υ380":"ταρβήσας, ὅτ᾽ ἄκουσε θεοῦ ὄπα φωνήσαντος.",
"Υ381":"ἐν δ᾽ Ἀχιλεὺς Τρώεσσι θόρε φρεσὶν εἱμένος ἀλκὴν",
"Υ382":"σμερδαλέα ἰάχων, πρῶτον δ᾽ ἕλεν Ἰφιτίωνα",
"Υ383":"ἐσθλὸν Ὀτρυντεΐδην πολέων ἡγήτορα λαῶν,",
"Υ384":"ὃν νύμφη τέκε νηῒς Ὀτρυντῆϊ πτολιπόρθῳ",
"Υ385":"Τμώλῳ ὕπο νιφόεντι Ὕδης ἐν πίονι δήμῳ:",
"Υ386":"τὸν δ᾽ ἰθὺς μεμαῶτα βάλ᾽ ἔγχεϊ δῖος Ἀχιλλεὺς",
"Υ387":"μέσσην κὰκ κεφαλήν: ἣ δ᾽ ἄνδιχα πᾶσα κεάσθη,",
"Υ388":"δούπησεν δὲ πεσών, ὃ δ᾽ ἐπεύξατο δῖος Ἀχιλλεύς:",
"Υ389":"κεῖσαι Ὀτρυντεΐδη πάντων ἐκπαγλότατ᾽ ἀνδρῶν:",
"Υ390":"ἐνθάδε τοι θάνατος, γενεὴ δέ τοί ἐστ᾽ ἐπὶ λίμνῃ",
"Υ391":"Γυγαίῃ, ὅθι τοι τέμενος πατρώϊόν ἐστιν",
"Υ392":"Ὕλλῳ ἐπ᾽ ἰχθυόεντι καὶ Ἕρμῳ δινήεντι.",
"Υ393":"ὣς ἔφατ᾽ εὐχόμενος, τὸν δὲ σκότος ὄσσε κάλυψε.",
"Υ394":"τὸν μὲν Ἀχαιῶν ἵπποι ἐπισσώτροις δατέοντο",
"Υ395":"πρώτῃ ἐν ὑσμίνῃ: ὃ δ᾽ ἐπ᾽ αὐτῷ Δημολέοντα",
"Υ396":"ἐσθλὸν ἀλεξητῆρα μάχης Ἀντήνορος υἱὸν",
"Υ397":"νύξε κατὰ κρόταφον, κυνέης διὰ χαλκοπαρῄου.",
"Υ398":"οὐδ᾽ ἄρα χαλκείη κόρυς ἔσχεθεν, ἀλλὰ δι᾽ αὐτῆς",
"Υ399":"αἰχμὴ ἱεμένη ῥῆξ᾽ ὀστέον, ἐγκέφαλος δὲ",
"Υ400":"ἔνδον ἅπας πεπάλακτο: δάμασσε δέ μιν μεμαῶτα.",
"Υ401":"Ἱπποδάμαντα δ᾽ ἔπειτα καθ᾽ ἵππων ἀΐξαντα",
"Υ402":"πρόσθεν ἕθεν φεύγοντα μετάφρενον οὔτασε δουρί.",
"Υ403":"αὐτὰρ ὃ θυμὸν ἄϊσθε καὶ ἤρυγεν, ὡς ὅτε ταῦρος",
"Υ404":"ἤρυγεν ἑλκόμενος Ἑλικώνιον ἀμφὶ ἄνακτα",
"Υ405":"κούρων ἑλκόντων: γάνυται δέ τε τοῖς ἐνοσίχθων:",
"Υ406":"ὣς ἄρα τόν γ᾽ ἐρυγόντα λίπ᾽ ὀστέα θυμὸς ἀγήνωρ:",
"Υ407":"αὐτὰρ ὃ βῆ σὺν δουρὶ μετ᾽ ἀντίθεον Πολύδωρον",
"Υ408":"Πριαμίδην. τὸν δ᾽ οὔ τι πατὴρ εἴασκε μάχεσθαι,",
"Υ409":"οὕνεκά οἱ μετὰ παισὶ νεώτατος ἔσκε γόνοιο,",
"Υ410":"καί οἱ φίλτατος ἔσκε, πόδεσσι δὲ πάντας ἐνίκα",
"Υ411":"δὴ τότε νηπιέῃσι ποδῶν ἀρετὴν ἀναφαίνων",
"Υ412":"θῦνε διὰ προμάχων, εἷος φίλον ὤλεσε θυμόν.",
"Υ413":"τὸν βάλε μέσσον ἄκοντι ποδάρκης δῖος Ἀχιλλεὺς",
"Υ414":"νῶτα παραΐσσοντος, ὅθι ζωστῆρος ὀχῆες",
"Υ415":"χρύσειοι σύνεχον καὶ διπλόος ἤντετο θώρηξ:",
"Υ416":"ἀντικρὺ δὲ διέσχε παρ᾽ ὀμφαλὸν ἔγχεος αἰχμή,",
"Υ417":"γνὺξ δ᾽ ἔριπ᾽ οἰμώξας, νεφέλη δέ μιν ἀμφεκάλυψε",
"Υ418":"κυανέη, προτὶ οἷ δ᾽ ἔλαβ᾽ ἔντερα χερσὶ λιασθείς.",
"Υ419":"Ἕκτωρ δ᾽ ὡς ἐνόησε κασίγνητον Πολύδωρον",
"Υ420":"ἔντερα χερσὶν ἔχοντα λιαζόμενον ποτὶ γαίη",
"Υ421":"κάρ ῥά οἱ ὀφθαλμῶν κέχυτ᾽ ἀχλύς: οὐδ᾽ ἄρ᾽ ἔτ᾽ ἔτλη",
"Υ422":"δηρὸν ἑκὰς στρωφᾶσθ᾽, ἀλλ᾽ ἀντίος ἦλθ᾽ Ἀχιλῆϊ",
"Υ423":"ὀξὺ δόρυ κραδάων φλογὶ εἴκελος: αὐτὰρ Ἀχιλλεὺς",
"Υ424":"ὡς εἶδ᾽, ὣς ἀνεπᾶλτο, καὶ εὐχόμενος ἔπος ηὔδα:",
"Υ425":"ἐγγὺς ἀνὴρ ὃς ἐμόν γε μάλιστ᾽ ἐσεμάσσατο θυμόν,",
"Υ426":"ὅς μοι ἑταῖρον ἔπεφνε τετιμένον: οὐδ᾽ ἂν ἔτι δὴν",
"Υ427":"ἀλλήλους πτώσσοιμεν ἀνὰ πτολέμοιο γεφύρας.",
"Υ428":"ἦ, καὶ ὑπόδρα ἰδὼν προσεφώνεεν Ἕκτορα δῖον:",
"Υ429":"ἆσσον ἴθ᾽ ὥς κεν θᾶσσον ὀλέθρου πείραθ᾽ ἵκηαι.",
"Υ430":"τὸν δ᾽ οὐ ταρβήσας προσέφη κορυθαίολος Ἕκτωρ:",
"Υ431":"Πηλεΐδη μὴ δὴ ἐπέεσσί με νηπύτιον ὣς",
"Υ432":"ἔλπεο δειδίξεσθαι, ἐπεὶ σάφα οἶδα καὶ αὐτὸς",
"Υ433":"ἠμὲν κερτομίας ἠδ᾽ αἴσυλα μυθήσασθαι.",
"Υ434":"οἶδα δ᾽ ὅτι σὺ μὲν ἐσθλός, ἐγὼ δὲ σέθεν πολὺ χείρων.",
"Υ435":"ἀλλ᾽ ἤτοι μὲν ταῦτα θεῶν ἐν γούνασι κεῖται,",
"Υ436":"αἴ κέ σε χειρότερός περ ἐὼν ἀπὸ θυμὸν ἕλωμαι",
"Υ437":"δουρὶ βαλών, ἐπεὶ ἦ καὶ ἐμὸν βέλος ὀξὺ πάροιθεν.",
"Υ438":"ἦ ῥα, καὶ ἀμπεπαλὼν προΐει δόρυ, καὶ τό γ᾽ Ἀθήνη",
"Υ439":"πνοιῇ Ἀχιλλῆος πάλιν ἔτραπε κυδαλίμοιο",
"Υ440":"ἦκα μάλα ψύξασα: τὸ δ᾽ ἂψ ἵκεθ᾽ Ἕκτορα δῖον,",
"Υ441":"αὐτοῦ δὲ προπάροιθε ποδῶν πέσεν. αὐτὰρ Ἀχιλλεὺς",
"Υ442":"ἐμμεμαὼς ἐπόρουσε κατακτάμεναι μενεαίνων,",
"Υ443":"σμερδαλέα ἰάχων: τὸν δ᾽ ἐξήρπαξεν Ἀπόλλων",
"Υ444":"ῥεῖα μάλ᾽ ὥς τε θεός, ἐκάλυψε δ᾽ ἄρ᾽ ἠέρι πολλῇ.",
"Υ445":"τρὶς μὲν ἔπειτ᾽ ἐπόρουσε ποδάρκης δῖος Ἀχιλλεὺς",
"Υ446":"ἔγχεϊ χαλκείῳ, τρὶς δ᾽ ἠέρα τύψε βαθεῖαν.",
"Υ447":"ἀλλ᾽ ὅτε δὴ τὸ τέταρτον ἐπέσσυτο δαίμονι ἶσος,",
"Υ448":"δεινὰ δ᾽ ὁμοκλήσας ἔπεα πτερόεντα προσηύδα:",
"Υ449":"ἐξ αὖ νῦν ἔφυγες θάνατον κύον: ἦ τέ τοι ἄγχι",
"Υ450":"ἦλθε κακόν: νῦν αὖτέ σ᾽ ἐρύσατο Φοῖβος Ἀπόλλων,",
"Υ451":"ᾧ μέλλεις εὔχεσθαι ἰὼν ἐς δοῦπον ἀκόντων.",
"Υ452":"ἦ θήν σ᾽ ἐξανύω γε καὶ ὕστερον ἀντιβολήσας,",
"Υ453":"εἴ πού τις καὶ ἔμοιγε θεῶν ἐπιτάρροθός ἐστι.",
"Υ454":"νῦν αὖ τοὺς ἄλλους ἐπιείσομαι, ὅν κε κιχείω.",
"Υ455":"ὣς εἰπὼν Δρύοπ᾽ οὖτα κατ᾽ αὐχένα μέσσον ἄκοντι:",
"Υ456":"ἤριπε δὲ προπάροιθε ποδῶν: ὃ δὲ τὸν μὲν ἔασε,",
"Υ457":"Δημοῦχον δὲ Φιλητορίδην ἠΰν τε μέγαν τε",
"Υ458":"κὰγ γόνυ δουρὶ βαλὼν ἠρύκακε. τὸν μὲν ἔπειτα",
"Υ459":"οὐτάζων ξίφεϊ μεγάλῳ ἐξαίνυτο θυμόν:",
"Υ460":"αὐτὰρ ὃ Λαόγονον καὶ Δάρδανον υἷε Βίαντος",
"Υ461":"ἄμφω ἐφορμηθεὶς ἐξ ἵππων ὦσε χαμᾶζε,",
"Υ462":"τὸν μὲν δουρὶ βαλών, τὸν δὲ σχεδὸν ἄορι τύψας.",
"Υ463":"Τρῶα δ᾽ Ἀλαστορίδην, ὃ μὲν ἀντίος ἤλυθε γούνων,",
"Υ464":"εἴ πώς εὑ πεφίδοιτο λαβὼν καὶ ζωὸν ἀφείη",
"Υ465":"μηδὲ κατακτείνειεν ὁμηλικίην ἐλεήσας,",
"Υ466":"νήπιος, οὐδὲ τὸ ᾔδη ὃ οὐ πείσεσθαι ἔμελλεν:",
"Υ467":"οὐ γάρ τι γλυκύθυμος ἀνὴρ ἦν οὐδ᾽ ἀγανόφρων,",
"Υ468":"ἀλλὰ μάλ᾽ ἐμμεμαώς: ὃ μὲν ἥπτετο χείρεσι γούνων",
"Υ469":"ἱέμενος λίσσεσθ᾽, ὃ δὲ φασγάνῳ οὖτα καθ᾽ ἧπαρ:",
"Υ470":"ἐκ δέ οἱ ἧπαρ ὄλισθεν, ἀτὰρ μέλαν αἷμα κατ᾽ αὐτοῦ",
"Υ471":"κόλπον ἐνέπλησεν: τὸν δὲ σκότος ὄσσε κάλυψε",
"Υ472":"θυμοῦ δευόμενον: ὃ δὲ Μούλιον οὖτα παραστὰς",
"Υ473":"δουρὶ κατ᾽ οὖς: εἶθαρ δὲ δι᾽ οὔατος ἦλθ᾽ ἑτέροιο",
"Υ474":"αἰχμὴ χαλκείη: ὃ δ᾽ Ἀγήνορος υἱὸν Ἔχεκλον",
"Υ475":"μέσσην κὰκ κεφαλὴν ξίφει ἤλασε κωπήεντι,",
"Υ476":"πᾶν δ᾽ ὑπεθερμάνθη ξίφος αἵματι: τὸν δὲ κατ᾽ ὄσσε",
"Υ477":"ἔλλαβε πορφύρεος θάνατος καὶ μοῖρα κραταιή.",
"Υ478":"Δευκαλίωνα δ᾽ ἔπειθ᾽, ἵνα τε ξυνέχουσι τένοντες",
"Υ479":"ἀγκῶνος, τῇ τόν γε φίλης διὰ χειρὸς ἔπειρεν",
"Υ480":"αἰχμῇ χαλκείῃ: ὃ δέ μιν μένε χεῖρα βαρυνθεὶς",
"Υ481":"πρόσθ᾽ ὁρόων θάνατον: ὃ δὲ φασγάνῳ αὐχένα θείνας",
"Υ482":"τῆλ᾽ αὐτῇ πήληκι κάρη βάλε: μυελὸς αὖτε",
"Υ483":"σφονδυλίων ἔκπαλθ᾽, ὃ δ᾽ ἐπὶ χθονὶ κεῖτο τανυσθείς.",
"Υ484":"αὐτὰρ ὃ βῆ ῥ᾽ ἰέναι μετ᾽ ἀμύμονα Πείρεω υἱὸν",
"Υ485":"Ῥίγμον, ὃς ἐκ Θρῄκης ἐριβώλακος εἰληλούθει:",
"Υ486":"τὸν βάλε μέσσον ἄκοντι, πάγη δ᾽ ἐν νηδύϊ χαλκός,",
"Υ487":"ἤριπε δ᾽ ἐξ ὀχέων: ὃ δ᾽ Ἀρηΐθοον θεράποντα",
"Υ488":"ἂψ ἵππους στρέψαντα μετάφρενον ὀξέϊ δουρὶ",
"Υ489":"νύξ᾽, ἀπὸ δ᾽ ἅρματος ὦσε: κυκήθησαν δέ οἱ ἵπποι.",
"Υ490":"ὡς δ᾽ ἀναμαιμάει βαθέ᾽ ἄγκεα θεσπιδαὲς πῦρ",
"Υ491":"οὔρεος ἀζαλέοιο, βαθεῖα δὲ καίεται ὕλη,",
"Υ492":"πάντῃ τε κλονέων ἄνεμος φλόγα εἰλυφάζει,",
"Υ493":"ὣς ὅ γε πάντῃ θῦνε σὺν ἔγχεϊ δαίμονι ἶσος",
"Υ494":"κτεινομένους ἐφέπων: ῥέε δ᾽ αἵματι γαῖα μέλαινα.",
"Υ495":"ὡς δ᾽ ὅτε τις ζεύξῃ βόας ἄρσενας εὐρυμετώπους",
"Υ496":"τριβέμεναι κρῖ λευκὸν ἐϋκτιμένῃ ἐν ἀλωῇ,",
"Υ497":"ῥίμφά τε λέπτ᾽ ἐγένοντο βοῶν ὑπὸ πόσσ᾽ ἐριμύκων,",
"Υ498":"ὣς ὑπ᾽ Ἀχιλλῆος μεγαθύμου μώνυχες ἵπποι",
"Υ499":"στεῖβον ὁμοῦ νέκυάς τε καὶ ἀσπίδας: αἵματι δ᾽ ἄξων",
"Υ500":"νέρθεν ἅπας πεπάλακτο καὶ ἄντυγες αἳ περὶ δίφρον,",
"Υ501":"ἃς ἄρ᾽ ἀφ᾽ ἱππείων ὁπλέων ῥαθάμιγγες ἔβαλλον",
"Υ502":"αἵ τ᾽ ἀπ᾽ ἐπισσώτρων: ὃ δὲ ἵετο κῦδος ἀρέσθαι",
"Υ503":"Πηλεΐδης, λύθρῳ δὲ παλάσσετο χεῖρας ἀάπτους.",
<h4 class="C2">Book 21</h4>"Φ1":"ἀλλ᾽ ὅτε δὴ πόρον ἷξον ἐϋρρεῖος ποταμοῖο",
"Φ2":"Ξάνθου δινήεντος, ὃν ἀθάνατος τέκετο Ζεύς,",
"Φ3":"ἔνθα διατμήξας τοὺς μὲν πεδίον δὲ δίωκε",
"Φ4":"πρὸς πόλιν, ᾗ περ Ἀχαιοὶ ἀτυζόμενοι φοβέοντο",
"Φ5":"ἤματι τῷ προτέρῳ, ὅτε μαίνετο φαίδιμος Ἕκτωρ:",
"Φ6":"τῇ ῥ᾽ οἵ γε προχέοντο πεφυζότες, ἠέρα δ᾽ Ἥρη",
"Φ7":"πίτνα πρόσθε βαθεῖαν ἐρυκέμεν: ἡμίσεες δὲ",
"Φ8":"ἐς ποταμὸν εἰλεῦντο βαθύρροον ἀργυροδίνην,",
"Φ9":"ἐν δ᾽ ἔπεσον μεγάλῳ πατάγῳ, βράχε δ᾽ αἰπὰ ῥέεθρα,",
"Φ10":"ὄχθαι δ᾽ ἀμφὶ περὶ μεγάλ᾽ ἴαχον: οἳ δ᾽ ἀλαλητῷ",
"Φ11":"ἔννεον ἔνθα καὶ ἔνθα ἑλισσόμενοι περὶ δίνας.",
"Φ12":"ὡς δ᾽ ὅθ᾽ ὑπὸ ῥιπῆς πυρὸς ἀκρίδες ἠερέθονται",
"Φ13":"φευγέμεναι ποταμὸν δέ: τὸ δὲ φλέγει ἀκάματον πῦρ",
"Φ14":"ὄρμενον ἐξαίφνης, ταὶ δὲ πτώσσουσι καθ᾽ ὕδωρ:",
"Φ15":"ὣς ὑπ᾽ Ἀχιλλῆος Ξάνθου βαθυδινήεντος",
"Φ16":"πλῆτο ῥόος κελάδων ἐπιμὶξ ἵππων τε καὶ ἀνδρῶν.",
"Φ17":"αὐτὰρ ὃ διογενὴς δόρυ μὲν λίπεν αὐτοῦ ἐπ᾽ ὄχθῃ",
"Φ18":"κεκλιμένον μυρίκῃσιν, ὃ δ᾽ ἔσθορε δαίμονι ἶσος",
"Φ19":"φάσγανον οἶον ἔχων, κακὰ δὲ φρεσὶ μήδετο ἔργα,",
"Φ20":"τύπτε δ᾽ ἐπιστροφάδην: τῶν δὲ στόνος ὄρνυτ᾽ ἀεικὴς",
"Φ21":"ἄορι θεινομένων, ἐρυθαίνετο δ᾽ αἵματι ὕδωρ.",
"Φ22":"ὡς δ᾽ ὑπὸ δελφῖνος μεγακήτεος ἰχθύες ἄλλοι",
"Φ23":"φεύγοντες πιμπλᾶσι μυχοὺς λιμένος εὐόρμου",
"Φ24":"δειδιότες: μάλα γάρ τε κατεσθίει ὅν κε λάβῃσιν:",
"Φ25":"ὣς Τρῶες ποταμοῖο κατὰ δεινοῖο ῥέεθρα",
"Φ26":"πτῶσσον ὑπὸ κρημνούς. ὃ δ᾽ ἐπεὶ κάμε χεῖρας ἐναίρων,",
"Φ27":"ζωοὺς ἐκ ποταμοῖο δυώδεκα λέξατο κούρους",
"Φ28":"ποινὴν Πατρόκλοιο Μενοιτιάδαο θανόντος:",
"Φ29":"τοὺς ἐξῆγε θύραζε τεθηπότας ἠΰτε νεβρούς,",
"Φ30":"δῆσε δ᾽ ὀπίσσω χεῖρας ἐϋτμήτοισιν ἱμᾶσι,",
"Φ31":"τοὺς αὐτοὶ φορέεσκον ἐπὶ στρεπτοῖσι χιτῶσι,",
"Φ32":"δῶκε δ᾽ ἑταίροισιν κατάγειν κοίλας ἐπὶ νῆας.",
"Φ33":"αὐτὰρ ὃ ἂψ ἐπόρουσε δαϊζέμεναι μενεαίνων.",
"Φ34":"ἔνθ᾽ υἷι Πριάμοιο συνήντετο Δαρδανίδαο",
"Φ35":"ἐκ ποταμοῦ φεύγοντι Λυκάονι, τόν ῥά ποτ᾽ αὐτὸς",
"Φ36":"ἦγε λαβὼν ἐκ πατρὸς ἀλωῆς οὐκ ἐθέλοντα",
"Φ37":"ἐννύχιος προμολών: ὃ δ᾽ ἐρινεὸν ὀξέϊ χαλκῷ",
"Φ38":"τάμνε νέους ὄρπηκας, ἵν᾽ ἅρματος ἄντυγες εἶεν:",
"Φ39":"τῷ δ᾽ ἄρ᾽ ἀνώϊστον κακὸν ἤλυθε δῖος Ἀχιλλεύς.",
"Φ40":"καὶ τότε μέν μιν Λῆμνον ἐϋκτιμένην ἐπέρασσε",
"Φ41":"νηυσὶν ἄγων, ἀτὰρ υἱὸς Ἰήσονος ὦνον ἔδωκε:",
"Φ42":"κεῖθεν δὲ ξεῖνός μιν ἐλύσατο πολλὰ δ᾽ ἔδωκεν",
"Φ43":"Ἴμβριος Ἠετίων, πέμψεν δ᾽ ἐς δῖαν Ἀρίσβην:",
"Φ44":"ἔνθεν ὑπεκπροφυγὼν πατρώϊον ἵκετο δῶμα.",
"Φ45":"ἕνδεκα δ᾽ ἤματα θυμὸν ἐτέρπετο οἷσι φίλοισιν",
"Φ46":"ἐλθὼν ἐκ Λήμνοιο: δυωδεκάτῃ δέ μιν αὖτις",
"Φ47":"χερσὶν Ἀχιλλῆος θεὸς ἔμβαλεν, ὅς μιν ἔμελλε",
"Φ48":"πέμψειν εἰς Ἀΐδαο καὶ οὐκ ἐθέλοντα νέεσθαι.",
"Φ49":"τὸν δ᾽ ὡς οὖν ἐνόησε ποδάρκης δῖος Ἀχιλλεὺς",
"Φ50":"γυμνὸν ἄτερ κόρυθός τε καὶ ἀσπίδος, οὐδ᾽ ἔχεν ἔγχος,",
"Φ51":"ἀλλὰ τὰ μέν ῥ᾽ ἀπὸ πάντα χαμαὶ βάλε: τεῖρε γὰρ ἱδρὼς",
"Φ52":"φεύγοντ᾽ ἐκ ποταμοῦ, κάματος δ᾽ ὑπὸ γούνατ᾽ ἐδάμνα:",
"Φ53":"ὀχθήσας δ᾽ ἄρα εἶπε πρὸς ὃν μεγαλήτορα θυμόν:",
"Φ54":"ὢ πόποι ἦ μέγα θαῦμα τόδ᾽ ὀφθαλμοῖσιν ὁρῶμαι:",
"Φ55":"ἦ μάλα δὴ Τρῶες μεγαλήτορες οὕς περ ἔπεφνον",
"Φ56":"αὖτις ἀναστήσονται ὑπὸ ζόφου ἠερόεντος,",
"Φ57":"οἷον δὴ καὶ ὅδ᾽ ἦλθε φυγὼν ὕπο νηλεὲς ἦμαρ",
"Φ58":"Λῆμνον ἐς ἠγαθέην πεπερημένος: οὐδέ μιν ἔσχε",
"Φ59":"πόντος ἁλὸς πολιῆς, ὃ πολέας ἀέκοντας ἐρύκει.",
"Φ60":"ἀλλ᾽ ἄγε δὴ καὶ δουρὸς ἀκωκῆς ἡμετέροιο",
"Φ61":"γεύσεται, ὄφρα ἴδωμαι ἐνὶ φρεσὶν ἠδὲ δαείω",
"Φ62":"ἢ ἄρ᾽ ὁμῶς καὶ κεῖθεν ἐλεύσεται, ἦ μιν ἐρύξει",
"Φ63":"γῆ φυσίζοος, ἥ τε κατὰ κρατερόν περ ἐρύκει.",
"Φ64":"ὣς ὅρμαινε μένων: ὃ δέ οἱ σχεδὸν ἦλθε τεθηπὼς",
"Φ65":"γούνων ἅψασθαι μεμαώς, περὶ δ᾽ ἤθελε θυμῷ",
"Φ66":"ἐκφυγέειν θάνατόν τε κακὸν καὶ κῆρα μέλαιναν.",
"Φ67":"ἤτοι ὃ μὲν δόρυ μακρὸν ἀνέσχετο δῖος Ἀχιλλεὺς",
"Φ68":"οὐτάμεναι μεμαώς, ὃ δ᾽ ὑπέδραμε καὶ λάβε γούνων",
"Φ69":"κύψας: ἐγχείη δ᾽ ἄρ᾽ ὑπὲρ νώτου ἐνὶ γαίῃ",
"Φ70":"ἔστη ἱεμένη χροὸς ἄμεναι ἀνδρομέοιο.",
"Φ71":"αὐτὰρ ὃ τῇ ἑτέρῃ μὲν ἑλὼν ἐλλίσσετο γούνων,",
"Φ72":"τῇ δ᾽ ἑτέρῃ ἔχεν ἔγχος ἀκαχμένον οὐδὲ μεθίει:",
"Φ73":"καί μιν φωνήσας ἔπεα πτερόεντα προσηύδα:",
"Φ74":"γουνοῦμαι σ᾽ Ἀχιλεῦ: σὺ δέ μ᾽ αἴδεο καί μ᾽ ἐλέησον:",
"Φ75":"ἀντί τοί εἰμ᾽ ἱκέταο διοτρεφὲς αἰδοίοιο:",
"Φ76":"πὰρ γὰρ σοὶ πρώτῳ πασάμην Δημήτερος ἀκτὴν",
"Φ77":"ἤματι τῷ ὅτε μ᾽ εἷλες ἐϋκτιμένῃ ἐν ἀλωῇ,",
"Φ78":"καί μ᾽ ἐπέρασσας ἄνευθεν ἄγων πατρός τε φίλων τε",
"Φ79":"Λῆμνον ἐς ἠγαθέην, ἑκατόμβοιον δέ τοι ἦλφον.",
"Φ80":"νῦν δὲ λύμην τρὶς τόσσα πορών: ἠὼς δέ μοί ἐστιν",
"Φ81":"ἥδε δυωδεκάτη, ὅτ᾽ ἐς Ἴλιον εἰλήλουθα",
"Φ82":"πολλὰ παθών: νῦν αὖ με τεῇς ἐν χερσὶν ἔθηκε",
"Φ83":"μοῖρ᾽ ὀλοή: μέλλω που ἀπεχθέσθαι Διὶ πατρί,",
"Φ84":"ὅς με σοὶ αὖτις δῶκε: μινυνθάδιον δέ με μήτηρ",
"Φ85":"γείνατο Λαοθόη θυγάτηρ Ἄλταο γέροντος",
"Φ86":"Ἄλτεω, ὃς Λελέγεσσι φιλοπτολέμοισιν ἀνάσσει",
"Φ87":"Πήδασον αἰπήεσσαν ἔχων ἐπὶ Σατνιόεντι.",
"Φ88":"τοῦ δ᾽ ἔχε θυγατέρα Πρίαμος, πολλὰς δὲ καὶ ἄλλας:",
"Φ89":"τῆς δὲ δύω γενόμεσθα, σὺ δ᾽ ἄμφω δειροτομήσεις,",
"Φ90":"ἤτοι τὸν πρώτοισι μετὰ πρυλέεσσι δάμασσας",
"Φ91":"ἀντίθεον Πολύδωρον, ἐπεὶ βάλες ὀξέϊ δουρί:",
"Φ92":"νῦν δὲ δὴ ἐνθάδ᾽ ἐμοὶ κακὸν ἔσσεται: οὐ γὰρ ὀΐω",
"Φ93":"σὰς χεῖρας φεύξεσθαι, ἐπεί ῥ᾽ ἐπέλασσέ γε δαίμων.",
"Φ94":"ἄλλο δέ τοι ἐρέω, σὺ δ᾽ ἐνὶ φρεσὶ βάλλεο σῇσι:",
"Φ95":"μή με κτεῖν᾽, ἐπεὶ οὐχ ὁμογάστριος Ἕκτορός εἰμι,",
"Φ96":"ὅς τοι ἑταῖρον ἔπεφνεν ἐνηέα τε κρατερόν τε.",
"Φ97":"ὣς ἄρα μιν Πριάμοιο προσηύδα φαίδιμος υἱὸς",
"Φ98":"λισσόμενος ἐπέεσσιν, ἀμείλικτον δ᾽ ὄπ᾽ ἄκουσε:",
"Φ99":"νήπιε μή μοι ἄποινα πιφαύσκεο μηδ᾽ ἀγόρευε:",
"Φ100":"πρὶν μὲν γὰρ Πάτροκλον ἐπισπεῖν αἴσιμον ἦμαρ",
"Φ101":"τόφρά τί μοι πεφιδέσθαι ἐνὶ φρεσὶ φίλτερον ἦεν",
"Φ102":"Τρώων, καὶ πολλοὺς ζωοὺς ἕλον ἠδ᾽ ἐπέρασσα:",
"Φ103":"νῦν δ᾽ οὐκ ἔσθ᾽ ὅς τις θάνατον φύγῃ ὅν κε θεός γε",
"Φ104":"Ἰλίου προπάροιθεν ἐμῇς ἐν χερσὶ βάλῃσι",
"Φ105":"καὶ πάντων Τρώων, περὶ δ᾽ αὖ Πριάμοιό γε παίδων.",
"Φ106":"ἀλλὰ φίλος θάνε καὶ σύ: τί ἦ ὀλοφύρεαι οὕτως;",
"Φ107":"κάτθανε καὶ Πάτροκλος, ὅ περ σέο πολλὸν ἀμείνων.",
"Φ108":"οὐχ ὁράᾳς οἷος καὶ ἐγὼ καλός τε μέγας τε;",
"Φ109":"πατρὸς δ᾽ εἴμ᾽ ἀγαθοῖο, θεὰ δέ με γείνατο μήτηρ:",
"Φ110":"ἀλλ᾽ ἔπι τοι καὶ ἐμοὶ θάνατος καὶ μοῖρα κραταιή:",
"Φ111":"ἔσσεται ἢ ἠὼς ἢ δείλη ἢ μέσον ἦμαρ",
"Φ112":"ὁππότε τις καὶ ἐμεῖο Ἄρῃ ἐκ θυμὸν ἕληται",
"Φ113":"ἢ ὅ γε δουρὶ βαλὼν ἢ ἀπὸ νευρῆφιν ὀϊστῷ.",
"Φ114":"ὣς φάτο, τοῦ δ᾽ αὐτοῦ λύτο γούνατα καὶ φίλον ἦτορ:",
"Φ115":"ἔγχος μέν ῥ᾽ ἀφέηκεν, ὃ δ᾽ ἕζετο χεῖρε πετάσσας",
"Φ116":"ἀμφοτέρας: Ἀχιλεὺς δὲ ἐρυσσάμενος ξίφος ὀξὺ",
"Φ117":"τύψε κατὰ κληῗδα παρ᾽ αὐχένα, πᾶν δέ οἱ εἴσω",
"Φ118":"δῦ ξίφος ἄμφηκες: ὃ δ᾽ ἄρα πρηνὴς ἐπὶ γαίῃ",
"Φ119":"κεῖτο ταθείς, ἐκ δ᾽ αἷμα μέλαν ῥέε, δεῦε δὲ γαῖαν.",
"Φ120":"τὸν δ᾽ Ἀχιλεὺς ποταμὸν δὲ λαβὼν ποδὸς ἧκε φέρεσθαι,",
"Φ121":"καί οἱ ἐπευχόμενος ἔπεα πτερόεντ᾽ ἀγόρευεν:",
"Φ122":"ἐνταυθοῖ νῦν κεῖσο μετ᾽ ἰχθύσιν, οἵ σ᾽ ὠτειλὴν",
"Φ123":"αἷμ᾽ ἀπολιχμήσονται ἀκηδέες: οὐδέ σε μήτηρ",
"Φ124":"ἐνθεμένη λεχέεσσι γοήσεται, ἀλλὰ Σκάμανδρος",
"Φ125":"οἴσει δινήεις εἴσω ἁλὸς εὐρέα κόλπον:",
"Φ126":"θρῴσκων τις κατὰ κῦμα μέλαιναν φρῖχ᾽ ὑπαΐξει",
"Φ127":"ἰχθύς, ὅς κε φάγῃσι Λυκάονος ἀργέτα δημόν.",
"Φ128":"φθείρεσθ᾽ εἰς ὅ κεν ἄστυ κιχείομεν Ἰλίου ἱρῆς",
"Φ129":"ὑμεῖς μὲν φεύγοντες, ἐγὼ δ᾽ ὄπιθεν κεραΐζων.",
"Φ130":"οὐδ᾽ ὑμῖν ποταμός περ ἐΰρροος ἀργυροδίνης",
"Φ131":"ἀρκέσει, ᾧ δὴ δηθὰ πολέας ἱερεύετε ταύρους,",
"Φ132":"ζωοὺς δ᾽ ἐν δίνῃσι καθίετε μώνυχας ἵππους.",
"Φ133":"ἀλλὰ καὶ ὧς ὀλέεσθε κακὸν μόρον, εἰς ὅ κε πάντες",
"Φ134":"τίσετε Πατρόκλοιο φόνον καὶ λοιγὸν Ἀχαιῶν,",
"Φ135":"οὓς ἐπὶ νηυσὶ θοῇσιν ἐπέφνετε νόσφιν ἐμεῖο.",
"Φ136":"ὣς ἄρ᾽ ἔφη, ποταμὸς δὲ χολώσατο κηρόθι μᾶλλον,",
"Φ137":"ὅρμηνεν δ᾽ ἀνὰ θυμὸν ὅπως παύσειε πόνοιο",
"Φ138":"δῖον Ἀχιλλῆα, Τρώεσσι δὲ λοιγὸν ἀλάλκοι.",
"Φ139":"τόφρα δὲ Πηλέος υἱὸς ἔχων δολιχόσκιον ἔγχος",
"Φ140":"Ἀστεροπαίῳ ἐπᾶλτο κατακτάμεναι μενεαίνων",
"Φ141":"υἱέϊ Πηλεγόνος: τὸν δ᾽ Ἀξιὸς εὐρυρέεθρος",
"Φ142":"γείνατο καὶ Περίβοια Ἀκεσσαμενοῖο θυγατρῶν",
"Φ143":"πρεσβυτάτη: τῇ γάρ ῥα μίγη ποταμὸς βαθυδίνης.",
"Φ144":"τῷ ῥ᾽ Ἀχιλεὺς ἐπόρουσεν, ὃ δ᾽ ἀντίος ἐκ ποταμοῖο",
"Φ145":"ἔστη ἔχων δύο δοῦρε: μένος δέ οἱ ἐν φρεσὶ θῆκε",
"Φ146":"Ξάνθος, ἐπεὶ κεχόλωτο δαϊκταμένων αἰζηῶν,",
"Φ147":"τοὺς Ἀχιλεὺς ἐδάϊζε κατὰ ῥόον οὐδ᾽ ἐλέαιρεν.",
"Φ148":"οἳ δ᾽ ὅτε δὴ σχεδὸν ἦσαν ἐπ᾽ ἀλλήλοισιν ἰόντες,",
"Φ149":"τὸν πρότερος προσέειπε ποδάρκης δῖος Ἀχιλλεύς:",
"Φ150":"τίς πόθεν εἰς ἀνδρῶν ὅ μευ ἔτλης ἀντίος ἐλθεῖν;",
"Φ151":"δυστήνων δέ τε παῖδες ἐμῷ μένει ἀντιόωσι.",
"Φ152":"τὸν δ᾽ αὖ Πηλεγόνος προσεφώνεε φαίδιμος υἱός:",
"Φ153":"Πηλεΐδη μεγάθυμε τί ἦ γενεὴν ἐρεείνεις;",
"Φ154":"εἴμ᾽ ἐκ Παιονίης ἐριβώλου τηλόθ᾽ ἐούσης",
"Φ155":"Παίονας ἄνδρας ἄγων δολιχεγχέας: ἥδε δέ μοι νῦν",
"Φ156":"ἠὼς ἑνδεκάτη ὅτε Ἴλιον εἰλήλουθα.",
"Φ157":"αὐτὰρ ἐμοὶ γενεὴ ἐξ Ἀξιοῦ εὐρὺ ῥέοντος",
"Φ158":"Ἀξιοῦ, ὃς κάλλιστον ὕδωρ ἐπὶ γαῖαν ἵησιν,",
"Φ159":"ὃς τέκε Πηλεγόνα κλυτὸν ἔγχεϊ: τὸν δ᾽ ἐμέ φασι",
"Φ160":"γείνασθαι: νῦν αὖτε μαχώμεθα φαίδιμ᾽ Ἀχιλλεῦ.",
"Φ161":"ὣς φάτ᾽ ἀπειλήσας, ὃ δ᾽ ἀνέσχετο δῖος Ἀχιλλεὺς",
"Φ162":"Πηλιάδα μελίην: ὃ δ᾽ ἁμαρτῇ δούρασιν ἀμφὶς",
"Φ163":"ἥρως Ἀστεροπαῖος, ἐπεὶ περιδέξιος ἦεν.",
"Φ164":"καί ῥ᾽ ἑτέρῳ μὲν δουρὶ σάκος βάλεν, οὐδὲ διὰ πρὸ",
"Φ165":"ῥῆξε σάκος: χρυσὸς γὰρ ἐρύκακε δῶρα θεοῖο:",
"Φ166":"τῷ δ᾽ ἑτέρῳ μιν πῆχυν ἐπιγράβδην βάλε χειρὸς",
"Φ167":"δεξιτερῆς, σύτο δ᾽ αἷμα κελαινεφές: ἣ δ᾽ ὑπὲρ αὐτοῦ",
"Φ168":"γαίῃ ἐνεστήρικτο λιλαιομένη χροὸς ἆσαι.",
"Φ169":"δεύτερος αὖτ᾽ Ἀχιλεὺς μελίην ἰθυπτίωνα",
"Φ170":"Ἀστεροπαίῳ ἐφῆκε κατακτάμεναι μενεαίνων.",
"Φ171":"καὶ τοῦ μέν ῥ᾽ ἀφάμαρτεν, ὃ δ᾽ ὑψηλὴν βάλεν ὄχθην,",
"Φ172":"μεσσοπαγὲς δ᾽ ἄρ᾽ ἔθηκε κατ᾽ ὄχθης μείλινον ἔγχος.",
"Φ173":"Πηλεΐδης δ᾽ ἄορ ὀξὺ ἐρυσσάμενος παρὰ μηροῦ",
"Φ174":"ἆλτ᾽ ἐπί οἱ μεμαώς: ὃ δ᾽ ἄρα μελίην Ἀχιλῆος",
"Φ175":"οὐ δύνατ᾽ ἐκ κρημνοῖο ἐρύσσαι χειρὶ παχείῃ.",
"Φ176":"τρὶς μέν μιν πελέμιξεν ἐρύσσασθαι μενεαίνων,",
"Φ177":"τρὶς δὲ μεθῆκε βίης: τὸ δὲ τέτρατον ἤθελε θυμῷ",
"Φ178":"ἆξαι ἐπιγνάμψας δόρυ μείλινον Αἰακίδαο,",
"Φ179":"ἀλλὰ πρὶν Ἀχιλεὺς σχεδὸν ἄορι θυμὸν ἀπηύρα.",
"Φ180":"γαστέρα γάρ μιν τύψε παρ᾽ ὀμφαλόν, ἐκ δ᾽ ἄρα πᾶσαι",
"Φ181":"χύντο χαμαὶ χολάδες: τὸν δὲ σκότος ὄσσε κάλυψεν",
"Φ182":"ἀσθμαίνοντ᾽: Ἀχιλεὺς δ᾽ ἄρ᾽ ἐνὶ στήθεσσιν ὀρούσας",
"Φ183":"τεύχεά τ᾽ ἐξενάριξε καὶ εὐχόμενος ἔπος ηὔδα:",
"Φ184":"κεῖσ᾽ οὕτως: χαλεπόν τοι ἐρισθενέος Κρονίωνος",
"Φ185":"παισὶν ἐριζέμεναι ποταμοῖό περ ἐκγεγαῶτι.",
"Φ186":"φῆσθα σὺ μὲν ποταμοῦ γένος ἔμμεναι εὐρὺ ῥέοντος,",
"Φ187":"αὐτὰρ ἐγὼ γενεὴν μεγάλου Διὸς εὔχομαι εἶναι.",
"Φ188":"τίκτέ μ᾽ ἀνὴρ πολλοῖσιν ἀνάσσων Μυρμιδόνεσσι",
"Φ189":"Πηλεὺς Αἰακίδης: ὃ δ᾽ ἄρ᾽ Αἰακὸς ἐκ Διὸς ἦεν.",
"Φ190":"τὼ κρείσσων μὲν Ζεὺς ποταμῶν ἁλιμυρηέντων,",
"Φ191":"κρείσσων αὖτε Διὸς γενεὴ ποταμοῖο τέτυκται.",
"Φ192":"καὶ γὰρ σοὶ ποταμός γε πάρα μέγας, εἰ δύναταί τι",
"Φ193":"χραισμεῖν: ἀλλ᾽ οὐκ ἔστι Διὶ Κρονίωνι μάχεσθαι,",
"Φ194":"τῷ οὐδὲ κρείων Ἀχελώϊος ἰσοφαρίζει,",
"Φ195":"οὐδὲ βαθυρρείταο μέγα σθένος Ὠκεανοῖο,",
"Φ196":"ἐξ οὗ περ πάντες ποταμοὶ καὶ πᾶσα θάλασσα",
"Φ197":"καὶ πᾶσαι κρῆναι καὶ φρείατα μακρὰ νάουσιν:",
"Φ198":"ἀλλὰ καὶ ὃς δείδοικε Διὸς μεγάλοιο κεραυνὸν",
"Φ199":"δεινήν τε βροντήν, ὅτ᾽ ἀπ᾽ οὐρανόθεν σμαραγήσῃ.",
"Φ200":"ἦ ῥα, καὶ ἐκ κρημνοῖο ἐρύσσατο χάλκεον ἔγχος,",
"Φ201":"τὸν δὲ κατ᾽ αὐτόθι λεῖπεν, ἐπεὶ φίλον ἦτορ ἀπηύρα,",
"Φ202":"κείμενον ἐν ψαμάθοισι, δίαινε δέ μιν μέλαν ὕδωρ.",
"Φ203":"τὸν μὲν ἄρ᾽ ἐγχέλυές τε καὶ ἰχθύες ἀμφεπένοντο",
"Φ204":"δημὸν ἐρεπτόμενοι ἐπινεφρίδιον κείροντες:",
"Φ205":"αὐτὰρ ὃ βῆ ῥ᾽ ἰέναι μετὰ Παίονας ἱπποκορυστάς,",
"Φ206":"οἵ ῥ᾽ ἔτι πὰρ ποταμὸν πεφοβήατο δινήεντα,",
"Φ207":"ὡς εἶδον τὸν ἄριστον ἐνὶ κρατερῇ ὑσμίνῃ",
"Φ208":"χέρσ᾽ ὕπο Πηλεΐδαο καὶ ἄορι ἶφι δαμέντα.",
"Φ209":"ἔνθ᾽ ἕλε Θερσίλοχόν τε Μύδωνά τε Ἀστύπυλόν τε",
"Φ210":"Μνῆσόν τε Θρασίον τε καὶ Αἴνιον ἠδ᾽ Ὀφελέστην:",
"Φ211":"καί νύ κ᾽ ἔτι πλέονας κτάνε Παίονας ὠκὺς Ἀχιλλεύς,",
"Φ212":"εἰ μὴ χωσάμενος προσέφη ποταμὸς βαθυδίνης",
"Φ213":"ἀνέρι εἰσάμενος, βαθέης δ᾽ ἐκ φθέγξατο δίνης:",
"Φ214":"ὦ Ἀχιλεῦ, περὶ μὲν κρατέεις, περὶ δ᾽ αἴσυλα ῥέζεις",
"Φ215":"ἀνδρῶν: αἰεὶ γάρ τοι ἀμύνουσιν θεοὶ αὐτοί.",
"Φ216":"εἴ τοι Τρῶας ἔδωκε Κρόνου παῖς πάντας ὀλέσσαι,",
"Φ217":"ἐξ ἐμέθεν γ᾽ ἐλάσας πεδίον κάτα μέρμερα ῥέζε:",
"Φ218":"πλήθει γὰρ δή μοι νεκύων ἐρατεινὰ ῥέεθρα,",
"Φ219":"οὐδέ τί πῃ δύναμαι προχέειν ῥόον εἰς ἅλα δῖαν",
"Φ220":"στεινόμενος νεκύεσσι, σὺ δὲ κτείνεις ἀϊδήλως.",
"Φ221":"ἀλλ᾽ ἄγε δὴ καὶ ἔασον: ἄγη μ᾽ ἔχει ὄρχαμε λαῶν.",
"Φ222":"τὸν δ᾽ ἀπαμειβόμενος προσέφη πόδας ὠκὺς Ἀχιλλεύς:",
"Φ223":"ἔσται ταῦτα Σκάμανδρε διοτρεφές, ὡς σὺ κελεύεις.",
"Φ224":"Τρῶας δ᾽ οὐ πρὶν λήξω ὑπερφιάλους ἐναρίζων,",
"Φ225":"πρὶν ἔλσαι κατὰ ἄστυ καὶ Ἕκτορι πειρηθῆναι",
"Φ226":"ἀντιβίην, ἤ κέν με δαμάσσεται, ἦ κεν ἐγὼ τόν.",
"Φ227":"ὣς εἰπὼν Τρώεσσιν ἐπέσσυτο δαίμονι ἶσος:",
"Φ228":"καὶ τότ᾽ Ἀπόλλωνα προσέφη ποταμὸς βαθυδίνης:",
"Φ229":"ὢ πόποι ἀργυρότοξε Διὸς τέκος οὐ σύ γε βουλὰς",
"Φ230":"εἰρύσαο Κρονίωνος, ὅ τοι μάλα πόλλ᾽ ἐπέτελλε",
"Φ231":"Τρωσὶ παρεστάμεναι καὶ ἀμύνειν, εἰς ὅ κεν ἔλθῃ",
"Φ232":"δείελος ὀψὲ δύων, σκιάσῃ δ᾽ ἐρίβωλον ἄρουραν.",
"Φ233":"ἦ, καὶ Ἀχιλλεὺς μὲν δουρικλυτὸς ἔνθορε μέσσῳ",
"Φ234":"κρημνοῦ ἀπαΐξας: ὃ δ᾽ ἐπέσσυτο οἴδματι θύων,",
"Φ235":"πάντα δ᾽ ὄρινε ῥέεθρα κυκώμενος, ὦσε δὲ νεκροὺς",
"Φ236":"πολλούς, οἵ ῥα κατ᾽ αὐτὸν ἅλις ἔσαν, οὓς κτάν᾽ Ἀχιλλεύς",
"Φ237":"τοὺς ἔκβαλλε θύραζε μεμυκὼς ἠΰτε ταῦρος",
"Φ238":"χέρσον δέ: ζωοὺς δὲ σάω κατὰ καλὰ ῥέεθρα,",
"Φ239":"κρύπτων ἐν δίνῃσι βαθείῃσιν μεγάλῃσι.",
"Φ240":"δεινὸν δ᾽ ἀμφ᾽ Ἀχιλῆα κυκώμενον ἵστατο κῦμα,",
"Φ241":"ὤθει δ᾽ ἐν σάκεϊ πίπτων ῥόος: οὐδὲ πόδεσσιν",
"Φ242":"εἶχε στηρίξασθαι: ὃ δὲ πτελέην ἕλε χερσὶν",
"Φ243":"εὐφυέα μεγάλην: ἣ δ᾽ ἐκ ῥιζῶν ἐριποῦσα",
"Φ244":"κρημνὸν ἅπαντα διῶσεν, ἐπέσχε δὲ καλὰ ῥέεθρα",
"Φ245":"ὄζοισιν πυκινοῖσι, γεφύρωσεν δέ μιν αὐτὸν",
"Φ246":"εἴσω πᾶσ᾽ ἐριποῦσ᾽: ὃ δ᾽ ἄρ᾽ ἐκ δίνης ἀνορούσας",
"Φ247":"ἤϊξεν πεδίοιο ποσὶ κραιπνοῖσι πέτεσθαι",
"Φ248":"δείσας: οὐδέ τ᾽ ἔληγε θεὸς μέγας, ὦρτο δ᾽ ἐπ᾽ αὐτῷ",
"Φ249":"ἀκροκελαινιόων, ἵνα μιν παύσειε πόνοιο",
"Φ250":"δῖον Ἀχιλλῆα, Τρώεσσι δὲ λοιγὸν ἀλάλκοι.",
"Φ251":"Πηλεΐδης δ᾽ ἀπόρουσεν ὅσον τ᾽ ἐπὶ δουρὸς ἐρωή,",
"Φ252":"αἰετοῦ οἴματ᾽ ἔχων μέλανος τοῦ θηρητῆρος,",
"Φ253":"ὅς θ᾽ ἅμα κάρτιστός τε καὶ ὤκιστος πετεηνῶν:",
"Φ254":"τῷ ἐϊκὼς ἤϊξεν, ἐπὶ στήθεσσι δὲ χαλκὸς",
"Φ255":"σμερδαλέον κονάβιζεν: ὕπαιθα δὲ τοῖο λιασθεὶς",
"Φ256":"φεῦγ᾽, ὃ δ᾽ ὄπισθε ῥέων ἕπετο μεγάλῳ ὀρυμαγδῷ.",
"Φ257":"ὡς δ᾽ ὅτ᾽ ἀνὴρ ὀχετηγὸς ἀπὸ κρήνης μελανύδρου",
"Φ258":"ἂμ φυτὰ καὶ κήπους ὕδατι ῥόον ἡγεμονεύῃ",
"Φ259":"χερσὶ μάκελλαν ἔχων, ἀμάρης ἐξ ἔχματα βάλλων:",
"Φ260":"τοῦ μέν τε προρέοντος ὑπὸ ψηφῖδες ἅπασαι",
"Φ261":"ὀχλεῦνται: τὸ δέ τ᾽ ὦκα κατειβόμενον κελαρύζει",
"Φ262":"χώρῳ ἔνι προαλεῖ, φθάνει δέ τε καὶ τὸν ἄγοντα:",
"Φ263":"ὣς αἰεὶ Ἀχιλῆα κιχήσατο κῦμα ῥόοιο",
"Φ264":"καὶ λαιψηρὸν ἐόντα: θεοὶ δέ τε φέρτεροι ἀνδρῶν.",
"Φ265":"ὁσσάκι δ᾽ ὁρμήσειε ποδάρκης δῖος Ἀχιλλεὺς",
"Φ266":"στῆναι ἐναντίβιον καὶ γνώμεναι εἴ μιν ἅπαντες",
"Φ267":"ἀθάνατοι φοβέουσι, τοὶ οὐρανὸν εὐρὺν ἔχουσι,",
"Φ268":"τοσσάκι μιν μέγα κῦμα διιπετέος ποταμοῖο",
"Φ269":"πλάζ᾽ ὤμους καθύπερθεν: ὃ δ᾽ ὑψόσε ποσσὶν ἐπήδα",
"Φ270":"θυμῷ ἀνιάζων: ποταμὸς δ᾽ ὑπὸ γούνατ᾽ ἐδάμνα",
"Φ271":"λάβρος ὕπαιθα ῥέων, κονίην δ᾽ ὑπέρεπτε ποδοῖιν.",
"Φ272":"Πηλεΐδης δ᾽ ᾤμωξεν ἰδὼν εἰς οὐρανὸν εὐρύν:",
"Φ273":"Ζεῦ πάτερ ὡς οὔ τίς με θεῶν ἐλεεινὸν ὑπέστη",
"Φ274":"ἐκ ποταμοῖο σαῶσαι: ἔπειτα δὲ καί τι πάθοιμι.",
"Φ275":"ἄλλος δ᾽ οὔ τις μοι τόσον αἴτιος Οὐρανιώνων,",
"Φ276":"ἀλλὰ φίλη μήτηρ, ἥ με ψεύδεσσιν ἔθελγεν:",
"Φ277":"ἥ μ᾽ ἔφατο Τρώων ὑπὸ τείχεϊ θωρηκτάων",
"Φ278":"λαιψηροῖς ὀλέεσθαι Ἀπόλλωνος βελέεσσιν.",
"Φ279":"ὥς μ᾽ ὄφελ᾽ Ἕκτωρ κτεῖναι ὃς ἐνθάδε γ᾽ ἔτραφ᾽ ἄριστος:",
"Φ280":"τώ κ᾽ ἀγαθὸς μὲν ἔπεφν᾽, ἀγαθὸν δέ κεν ἐξενάριξε:",
"Φ281":"νῦν δέ με λευγαλέῳ θανάτῳ εἵμαρτο ἁλῶναι",
"Φ282":"ἐρχθέντ᾽ ἐν μεγάλῳ ποταμῷ ὡς παῖδα συφορβόν,",
"Φ283":"ὅν ῥά τ᾽ ἔναυλος ἀποέρσῃ χειμῶνι περῶντα.",
"Φ284":"ὣς φάτο, τῷ δὲ μάλ᾽ ὦκα Ποσειδάων καὶ Ἀθήνη",
"Φ285":"στήτην ἐγγὺς ἰόντε, δέμας δ᾽ ἄνδρεσσιν ἐΐκτην,",
"Φ286":"χειρὶ δὲ χεῖρα λαβόντες ἐπιστώσαντ᾽ ἐπέεσσι.",
"Φ287":"τοῖσι δὲ μύθων ἦρχε Ποσειδάων ἐνοσίχθων:",
"Φ288":"Πηλεΐδη μήτ᾽ ἄρ τι λίην τρέε μήτέ τι τάρβει:",
"Φ289":"τοίω γάρ τοι νῶϊ θεῶν ἐπιταρρόθω εἰμὲν",
"Φ290":"Ζηνὸς ἐπαινήσαντος ἐγὼ καὶ Παλλὰς Ἀθήνη:",
"Φ291":"ὡς οὔ τοι ποταμῷ γε δαμήμεναι αἴσιμόν ἐστιν,",
"Φ292":"ἀλλ᾽ ὅδε μὲν τάχα λωφήσει, σὺ δὲ εἴσεαι αὐτός:",
"Φ293":"αὐτάρ τοι πυκινῶς ὑποθησόμεθ᾽ αἴ κε πίθηαι:",
"Φ294":"μὴ πρὶν παύειν χεῖρας ὁμοιΐου πολέμοιο",
"Φ295":"πρὶν κατὰ Ἰλιόφι κλυτὰ τείχεα λαὸν ἐέλσαι",
"Φ296":"Τρωϊκόν, ὅς κε φύγῃσι: σὺ δ᾽ Ἕκτορι θυμὸν ἀπούρας",
"Φ297":"ἂψ ἐπὶ νῆας ἴμεν: δίδομεν δέ τοι εὖχος ἀρέσθαι.",
"Φ298":"τὼ μὲν ἄρ᾽ ὣς εἰπόντε μετ᾽ ἀθανάτους ἀπεβήτην:",
"Φ299":"αὐτὰρ ὃ βῆ, μέγα γάρ ῥα θεῶν ὄτρυνεν ἐφετμή,",
"Φ300":"ἐς πεδίον: τὸ δὲ πᾶν πλῆθ᾽ ὕδατος ἐκχυμένοιο,",
"Φ301":"πολλὰ δὲ τεύχεα καλὰ δαὶ κταμένων αἰζηῶν",
"Φ302":"πλῶον καὶ νέκυες: τοῦ δ᾽ ὑψόσε γούνατ᾽ ἐπήδα",
"Φ303":"πρὸς ῥόον ἀΐσσοντος ἀν᾽ ἰθύν, οὐδέ μιν ἴσχεν",
"Φ304":"εὐρὺ ῥέων ποταμός: μέγα γὰρ σθένος ἔμβαλ᾽ Ἀθήνη.",
"Φ305":"οὐδὲ Σκάμανδρος ἔληγε τὸ ὃν μένος, ἀλλ᾽ ἔτι μᾶλλον",
"Φ306":"χώετο Πηλεΐωνι, κόρυσσε δὲ κῦμα ῥόοιο",
"Φ307":"ὑψόσ᾽ ἀειρόμενος, Σιμόεντι δὲ κέκλετ᾽ ἀΰσας:",
"Φ308":"φίλε κασίγνητε σθένος ἀνέρος ἀμφότεροί περ",
"Φ309":"σχῶμεν, ἐπεὶ τάχα ἄστυ μέγα Πριάμοιο ἄνακτος",
"Φ310":"ἐκπέρσει, Τρῶες δὲ κατὰ μόθον οὐ μενέουσιν.",
"Φ311":"ἀλλ᾽ ἐπάμυνε τάχιστα, καὶ ἐμπίπληθι ῥέεθρα",
"Φ312":"ὕδατος ἐκ πηγέων, πάντας δ᾽ ὀρόθυνον ἐναύλους,",
"Φ313":"ἵστη δὲ μέγα κῦμα, πολὺν δ᾽ ὀρυμαγδὸν ὄρινε",
"Φ314":"φιτρῶν καὶ λάων, ἵνα παύσομεν ἄγριον ἄνδρα",
"Φ315":"ὃς δὴ νῦν κρατέει, μέμονεν δ᾽ ὅ γε ἶσα θεοῖσι.",
"Φ316":"φημὶ γὰρ οὔτε βίην χραισμησέμεν οὔτέ τι εἶδος",
"Φ317":"οὔτε τὰ τεύχεα καλά, τά που μάλα νειόθι λίμνης",
"Φ318":"κείσεθ᾽ ὑπ᾽ ἰλύος κεκαλυμμένα: κὰδ δέ μιν αὐτὸν",
"Φ319":"εἰλύσω ψαμάθοισιν ἅλις χέραδος περιχεύας",
"Φ320":"μυρίον, οὐδέ οἱ ὀστέ᾽ ἐπιστήσονται Ἀχαιοὶ",
"Φ321":"ἀλλέξαι: τόσσην οἱ ἄσιν καθύπερθε καλύψω.",
"Φ322":"αὐτοῦ οἱ καὶ σῆμα τετεύξεται, οὐδέ τί μιν χρεὼ",
"Φ323":"ἔσται τυμβοχόης, ὅτε μιν θάπτωσιν Ἀχαιοί.",
"Φ324":"ἦ, καὶ ἐπῶρτ᾽ Ἀχιλῆϊ κυκώμενος ὑψόσε θύων",
"Φ325":"μορμύρων ἀφρῷ τε καὶ αἵματι καὶ νεκύεσσι.",
"Φ326":"πορφύρεον δ᾽ ἄρα κῦμα διιπετέος ποταμοῖο",
"Φ327":"ἵστατ᾽ ἀειρόμενον, κατὰ δ᾽ ᾕρεε Πηλεΐωνα:",
"Φ328":"Ἥρη δὲ μέγ᾽ ἄϋσε περιδείσασ᾽ Ἀχιλῆϊ",
"Φ329":"μή μιν ἀποέρσειε μέγας ποταμὸς βαθυδίνης,",
"Φ330":"αὐτίκα δ᾽ Ἥφαιστον προσεφώνεεν ὃν φίλον υἱόν:",
"Φ331":"ὄρσεο κυλλοπόδιον ἐμὸν τέκος: ἄντα σέθεν γὰρ",
"Φ332":"Ξάνθον δινήεντα μάχῃ ἠΐσκομεν εἶναι:",
"Φ333":"ἀλλ᾽ ἐπάμυνε τάχιστα, πιφαύσκεο δὲ φλόγα πολλήν.",
"Φ334":"αὐτὰρ ἐγὼ Ζεφύροιο καὶ ἀργεστᾶο Νότοιο",
"Φ335":"εἴσομαι ἐξ ἁλόθεν χαλεπὴν ὄρσουσα θύελλαν,",
"Φ336":"ἥ κεν ἀπὸ Τρώων κεφαλὰς καὶ τεύχεα κήαι",
"Φ337":"φλέγμα κακὸν φορέουσα: σὺ δὲ Ξάνθοιο παρ᾽ ὄχθας",
"Φ338":"δένδρεα καῖ᾽, ἐν δ᾽ αὐτὸν ἵει πυρί: μὴ δέ σε πάμπαν",
"Φ339":"μειλιχίοις ἐπέεσσιν ἀποτρεπέτω καὶ ἀρειῇ:",
"Φ340":"μὴ δὲ πρὶν ἀπόπαυε τεὸν μένος, ἀλλ᾽ ὁπότ᾽ ἂν δὴ",
"Φ341":"φθέγξομ᾽ ἐγὼν ἰάχουσα, τότε σχεῖν ἀκάματον πῦρ.",
"Φ342":"ὣς ἔφαθ᾽, Ἥφαιστος δὲ τιτύσκετο θεσπιδαὲς πῦρ.",
"Φ343":"πρῶτα μὲν ἐν πεδίῳ πῦρ δαίετο, καῖε δὲ νεκροὺς",
"Φ344":"πολλούς, οἵ ῥα κατ᾽ αὐτὸν ἅλις ἔσαν, οὓς κτάν᾽ Ἀχιλλεύς:",
"Φ345":"πᾶν δ᾽ ἐξηράνθη πεδίον, σχέτο δ᾽ ἀγλαὸν ὕδωρ.",
"Φ346":"ὡς δ᾽ ὅτ᾽ ὀπωρινὸς Βορέης νεοαρδέ᾽ ἀλωὴν",
"Φ347":"αἶψ᾽ ἀγξηράνῃ: χαίρει δέ μιν ὅς τις ἐθείρῃ:",
"Φ348":"ὣς ἐξηράνθη πεδίον πᾶν, κὰδ δ᾽ ἄρα νεκροὺς",
"Φ349":"κῆεν: ὃ δ᾽ ἐς ποταμὸν τρέψε φλόγα παμφανόωσαν.",
"Φ350":"καίοντο πτελέαι τε καὶ ἰτέαι ἠδὲ μυρῖκαι,",
"Φ351":"καίετο δὲ λωτός τε ἰδὲ θρύον ἠδὲ κύπειρον,",
"Φ352":"τὰ περὶ καλὰ ῥέεθρα ἅλις ποταμοῖο πεφύκει:",
"Φ353":"τείροντ᾽ ἐγχέλυές τε καὶ ἰχθύες οἳ κατὰ δίνας,",
"Φ354":"οἳ κατὰ καλὰ ῥέεθρα κυβίστων ἔνθα καὶ ἔνθα",
"Φ355":"πνοιῇ τειρόμενοι πολυμήτιος Ἡφαίστοιο.",
"Φ356":"καίετο δ᾽ ἲς ποταμοῖο ἔπος τ᾽ ἔφατ᾽ ἔκ τ᾽ ὀνόμαζεν:",
"Φ357":"Ἥφαιστ᾽, οὔ τις σοί γε θεῶν δύνατ᾽ ἀντιφερίζειν,",
"Φ358":"οὐδ᾽ ἂν ἐγὼ σοί γ᾽ ὧδε πυρὶ φλεγέθοντι μαχοίμην.",
"Φ359":"λῆγ᾽ ἔριδος, Τρῶας δὲ καὶ αὐτίκα δῖος Ἀχιλλεὺς",
"Φ360":"ἄστεος ἐξελάσειε: τί μοι ἔριδος καὶ ἀρωγῆς;",
"Φ361":"φῆ πυρὶ καιόμενος, ἀνὰ δ᾽ ἔφλυε καλὰ ῥέεθρα.",
"Φ362":"ὡς δὲ λέβης ζεῖ ἔνδον ἐπειγόμενος πυρὶ πολλῷ",
"Φ363":"κνίσην μελδόμενος ἁπαλοτρεφέος σιάλοιο",
"Φ364":"πάντοθεν ἀμβολάδην, ὑπὸ δὲ ξύλα κάγκανα κεῖται,",
"Φ365":"ὣς τοῦ καλὰ ῥέεθρα πυρὶ φλέγετο, ζέε δ᾽ ὕδωρ:",
"Φ366":"οὐδ᾽ ἔθελε προρέειν, ἀλλ᾽ ἴσχετο: τεῖρε δ᾽ ἀϋτμὴ",
"Φ367":"Ἡφαίστοιο βίηφι πολύφρονος. αὐτὰρ ὅ γ᾽ Ἥρην",
"Φ368":"πολλὰ λισσόμενος ἔπεα πτερόεντα προσηύδα:",
"Φ369":"Ἥρη τίπτε σὸς υἱὸς ἐμὸν ῥόον ἔχραε κήδειν",
"Φ370":"ἐξ ἄλλων; οὐ μέν τοι ἐγὼ τόσον αἴτιός εἰμι",
"Φ371":"ὅσσον οἱ ἄλλοι πάντες, ὅσοι Τρώεσσιν ἀρωγοί.",
"Φ372":"ἀλλ᾽ ἤτοι μὲν ἐγὼν ἀποπαύσομαι εἰ σὺ κελεύεις,",
"Φ373":"παυέσθω δὲ καὶ οὗτος: ἐγὼ δ᾽ ἐπὶ καὶ τόδ᾽ ὀμοῦμαι,",
"Φ374":"μή ποτ᾽ ἐπὶ Τρώεσσιν ἀλεξήσειν κακὸν ἦμαρ,",
"Φ375":"μὴ δ᾽ ὁπότ᾽ ἂν Τροίη μαλερῷ πυρὶ πᾶσα δάηται",
"Φ376":"καιομένη, καίωσι δ᾽ ἀρήϊοι υἷες Ἀχαιῶν.",
"Φ377":"αὐτὰρ ἐπεὶ τό γ᾽ ἄκουσε θεὰ λευκώλενος Ἥρη,",
"Φ378":"αὐτίκ᾽ ἄρ᾽ Ἥφαιστον προσεφώνεεν ὃν φίλον υἱόν:",
"Φ379":"Ἥφαιστε σχέο τέκνον ἀγακλεές: οὐ γὰρ ἔοικεν",
"Φ380":"ἀθάνατον θεὸν ὧδε βροτῶν ἕνεκα στυφελίζειν.",
"Φ381":"ὣς ἔφαθ᾽, Ἥφαιστος δὲ κατέσβεσε θεσπιδαὲς πῦρ,",
"Φ382":"ἄψορρον δ᾽ ἄρα κῦμα κατέσσυτο καλὰ ῥέεθρα.",
"Φ383":"αὐτὰρ ἐπεὶ Ξάνθοιο δάμη μένος, οἳ μὲν ἔπειτα",
"Φ384":"παυσάσθην, Ἥρη γὰρ ἐρύκακε χωομένη περ:",
"Φ385":"ἐν δ᾽ ἄλλοισι θεοῖσιν ἔρις πέσε βεβριθυῖα",
"Φ386":"ἀργαλέη, δίχα δέ σφιν ἐνὶ φρεσὶ θυμὸς ἄητο:",
"Φ387":"σὺν δ᾽ ἔπεσον μεγάλῳ πατάγῳ, βράχε δ᾽ εὐρεῖα χθών,",
"Φ388":"ἀμφὶ δὲ σάλπιγξεν μέγας οὐρανός. ἄϊε δὲ Ζεὺς",
"Φ389":"ἥμενος Οὐλύμπῳ: ἐγέλασσε δέ οἱ φίλον ἦτορ",
"Φ390":"γηθοσύνῃ, ὅθ᾽ ὁρᾶτο θεοὺς ἔριδι ξυνιόντας.",
"Φ391":"ἔνθ᾽ οἵ γ᾽ οὐκέτι δηρὸν ἀφέστασαν: ἦρχε γὰρ Ἄρης",
"Φ392":"ῥινοτόρος, καὶ πρῶτος Ἀθηναίῃ ἐπόρουσε",
"Φ393":"χάλκεον ἔγχος ἔχων, καὶ ὀνείδειον φάτο μῦθον:",
"Φ394":"τίπτ᾽ αὖτ᾽ ὦ κυνάμυια θεοὺς ἔριδι ξυνελαύνεις",
"Φ395":"θάρσος ἄητον ἔχουσα, μέγας δέ σε θυμὸς ἀνῆκεν;",
"Φ396":"ἦ οὐ μέμνῃ ὅτε Τυδεΐδην Διομήδε᾽ ἀνῆκας",
"Φ397":"οὐτάμεναι, αὐτὴ δὲ πανόψιον ἔγχος ἑλοῦσα",
"Φ398":"ἰθὺς ἐμεῦ ὦσας, διὰ δὲ χρόα καλὸν ἔδαψας;",
"Φ399":"τώ σ᾽ αὖ νῦν ὀΐω ἀποτισέμεν ὅσσα ἔοργας.",
"Φ400":"ὣς εἰπὼν οὔτησε κατ᾽ αἰγίδα θυσσανόεσσαν",
"Φ401":"σμερδαλέην, ἣν οὐδὲ Διὸς δάμνησι κεραυνός:",
"Φ402":"τῇ μιν Ἄρης οὔτησε μιαιφόνος ἔγχεϊ μακρῷ.",
"Φ403":"ἣ δ᾽ ἀναχασσαμένη λίθον εἵλετο χειρὶ παχείῃ",
"Φ404":"κείμενον ἐν πεδίῳ μέλανα τρηχύν τε μέγαν τε,",
"Φ405":"τόν ῥ᾽ ἄνδρες πρότεροι θέσαν ἔμμεναι οὖρον ἀρούρης:",
"Φ406":"τῷ βάλε θοῦρον Ἄρηα κατ᾽ αὐχένα, λῦσε δὲ γυῖα.",
"Φ407":"ἑπτὰ δ᾽ ἐπέσχε πέλεθρα πεσών, ἐκόνισε δὲ χαίτας,",
"Φ408":"τεύχεά τ᾽ ἀμφαράβησε: γέλασσε δὲ Παλλὰς Ἀθήνη,",
"Φ409":"καί οἱ ἐπευχομένη ἔπεα πτερόεντα προσηύδα:",
"Φ410":"νηπύτι᾽ οὐδέ νύ πώ περ ἐπεφράσω ὅσσον ἀρείων",
"Φ411":"εὔχομ᾽ ἐγὼν ἔμεναι, ὅτι μοι μένος ἰσοφαρίζεις.",
"Φ412":"οὕτω κεν τῆς μητρὸς ἐρινύας ἐξαποτίνοις,",
"Φ413":"ἥ τοι χωομένη κακὰ μήδεται οὕνεκ᾽ Ἀχαιοὺς",
"Φ414":"κάλλιπες, αὐτὰρ Τρωσὶν ὑπερφιάλοισιν ἀμύνεις.",
"Φ415":"ὣς ἄρα φωνήσασα πάλιν τρέπεν ὄσσε φαεινώ:",
"Φ416":"τὸν δ᾽ ἄγε χειρὸς ἑλοῦσα Διὸς θυγάτηρ Ἀφροδίτη",
"Φ417":"πυκνὰ μάλα στενάχοντα: μόγις δ᾽ ἐσαγείρετο θυμόν.",
"Φ418":"τὴν δ᾽ ὡς οὖν ἐνόησε θεὰ λευκώλενος Ἥρη,",
"Φ419":"αὐτίκ᾽ Ἀθηναίην ἔπεα πτερόεντα προσηύδα:",
"Φ420":"ὢ πόποι αἰγιόχοιο Διὸς τέκος Ἀτρυτώνη",
"Φ421":"καὶ δ᾽ αὖθ᾽ ἡ κυνάμυια ἄγει βροτολοιγὸν Ἄρηα",
"Φ422":"δηΐου ἐκ πολέμοιο κατὰ κλόνον: ἀλλὰ μέτελθε.",
"Φ423":"ὣς φάτ᾽, Ἀθηναίη δὲ μετέσσυτο, χαῖρε δὲ θυμῷ,",
"Φ424":"καί ῥ᾽ ἐπιεισαμένη πρὸς στήθεα χειρὶ παχείῃ",
"Φ425":"ἤλασε: τῆς δ᾽ αὐτοῦ λύτο γούνατα καὶ φίλον ἦτορ.",
"Φ426":"τὼ μὲν ἄρ᾽ ἄμφω κεῖντο ἐπὶ χθονὶ πουλυβοτείρῃ,",
"Φ427":"ἣ δ᾽ ἄρ᾽ ἐπευχομένη ἔπεα πτερόεντ᾽ ἀγόρευε:",
"Φ428":"τοιοῦτοι νῦν πάντες ὅσοι Τρώεσσιν ἀρωγοὶ",
"Φ429":"εἶεν, ὅτ᾽ Ἀργείοισι μαχοίατο θωρηκτῇσιν,",
"Φ430":"ὧδέ τε θαρσαλέοι καὶ τλήμονες, ὡς Ἀφροδίτη",
"Φ431":"ἦλθεν Ἄρῃ ἐπίκουρος ἐμῷ μένει ἀντιόωσα:",
"Φ432":"τώ κεν δὴ πάλαι ἄμμες ἐπαυσάμεθα πτολέμοιο",
"Φ433":"Ἰλίου ἐκπέρσαντες ἐϋκτίμενον πτολίεθρον.",
"Φ434":"ὣς φάτο, μείδησεν δὲ θεὰ λευκώλενος Ἥρη.",
"Φ435":"αὐτὰρ Ἀπόλλωνα προσέφη κρείων ἐνοσίχθων:",
"Φ436":"Φοῖβε τί ἢ δὴ νῶϊ διέσταμεν; οὐδὲ ἔοικεν",
"Φ437":"ἀρξάντων ἑτέρων: τὸ μὲν αἴσχιον αἴ κ᾽ ἀμαχητὶ",
"Φ438":"ἴομεν Οὔλυμπον δὲ Διὸς ποτὶ χαλκοβατὲς δῶ.",
"Φ439":"ἄρχε: σὺ γὰρ γενεῆφι νεώτερος: οὐ γὰρ ἔμοιγε",
"Φ440":"καλόν, ἐπεὶ πρότερος γενόμην καὶ πλείονα οἶδα.",
"Φ441":"νηπύτι᾽ ὡς ἄνοον κραδίην ἔχες: οὐδέ νυ τῶν περ",
"Φ442":"μέμνηαι ὅσα δὴ πάθομεν κακὰ Ἴλιον ἀμφὶ",
"Φ443":"μοῦνοι νῶϊ θεῶν, ὅτ᾽ ἀγήνορι Λαομέδοντι",
"Φ444":"πὰρ Διὸς ἐλθόντες θητεύσαμεν εἰς ἐνιαυτὸν",
"Φ445":"μισθῷ ἔπι ῥητῷ: ὃ δὲ σημαίνων ἐπέτελλεν.",
"Φ446":"ἤτοι ἐγὼ Τρώεσσι πόλιν πέρι τεῖχος ἔδειμα",
"Φ447":"εὐρύ τε καὶ μάλα καλόν, ἵν᾽ ἄρρηκτος πόλις εἴη:",
"Φ448":"Φοῖβε σὺ δ᾽ εἰλίποδας ἕλικας βοῦς βουκολέεσκες",
"Φ449":"Ἴδης ἐν κνημοῖσι πολυπτύχου ὑληέσσης.",
"Φ450":"ἀλλ᾽ ὅτε δὴ μισθοῖο τέλος πολυγηθέες ὧραι",
"Φ451":"ἐξέφερον, τότε νῶϊ βιήσατο μισθὸν ἅπαντα",
"Φ452":"Λαομέδων ἔκπαγλος, ἀπειλήσας δ᾽ ἀπέπεμπε.",
"Φ453":"σὺν μὲν ὅ γ᾽ ἠπείλησε πόδας καὶ χεῖρας ὕπερθε",
"Φ454":"δήσειν, καὶ περάαν νήσων ἔπι τηλεδαπάων:",
"Φ455":"στεῦτο δ᾽ ὅ γ᾽ ἀμφοτέρων ἀπολεψέμεν οὔατα χαλκῷ.",
"Φ456":"νῶϊ δὲ ἄψορροι κίομεν κεκοτηότι θυμῷ",
"Φ457":"μισθοῦ χωόμενοι, τὸν ὑποστὰς οὐκ ἐτέλεσσε.",
"Φ458":"τοῦ δὴ νῦν λαοῖσι φέρεις χάριν, οὐδὲ μεθ᾽ ἡμέων",
"Φ459":"πειρᾷ ὥς κε Τρῶες ὑπερφίαλοι ἀπόλωνται",
"Φ460":"πρόχνυ κακῶς σὺν παισὶ καὶ αἰδοίῃς ἀλόχοισι",
"Φ461":"τὸν δ᾽ αὖτε προσέειπεν ἄναξ ἑκάεργος Ἀπόλλων:",
"Φ462":"ἐννοσίγαι᾽ οὐκ ἄν με σαόφρονα μυθήσαιο",
"Φ463":"ἔμμεναι, εἰ δὴ σοί γε βροτῶν ἕνεκα πτολεμίξω",
"Φ464":"δειλῶν, οἳ φύλλοισιν ἐοικότες ἄλλοτε μέν τε",
"Φ465":"ζαφλεγέες τελέθουσιν ἀρούρης καρπὸν ἔδοντες,",
"Φ466":"ἄλλοτε δὲ φθινύθουσιν ἀκήριοι. ἀλλὰ τάχιστα",
"Φ467":"παυώμεσθα μάχης: οἳ δ᾽ αὐτοὶ δηριαάσθων.",
"Φ468":"ὣς ἄρα φωνήσας πάλιν ἐτράπετ᾽: αἴδετο γάρ ῥα",
"Φ469":"πατροκασιγνήτοιο μιγήμεναι ἐν παλάμῃσι.",
"Φ470":"τὸν δὲ κασιγνήτη μάλα νείκεσε πότνια θηρῶν",
"Φ471":"Ἄρτεμις ἀγροτέρη, καὶ ὀνείδειον φάτο μῦθον:",
"Φ472":"φεύγεις δὴ ἑκάεργε, Ποσειδάωνι δὲ νίκην",
"Φ473":"πᾶσαν ἐπέτρεψας, μέλεον δέ οἱ εὖχος ἔδωκας:",
"Φ474":"νηπύτιε τί νυ τόξον ἔχεις ἀνεμώλιον αὔτως;",
"Φ475":"μή σευ νῦν ἔτι πατρὸς ἐνὶ μεγάροισιν ἀκούσω",
"Φ476":"εὐχομένου, ὡς τὸ πρὶν ἐν ἀθανάτοισι θεοῖσιν,",
"Φ477":"ἄντα Ποσειδάωνος ἐναντίβιον πολεμίζειν.",
"Φ478":"ὣς φάτο, τὴν δ᾽ οὔ τι προσέφη ἑκάεργος Ἀπόλλων,",
"Φ479":"ἀλλὰ χολωσαμένη Διὸς αἰδοίη παράκοιτις",
"Φ480":"νείκεσεν ἰοχέαιραν ὀνειδείοις ἐπέεσσι:",
"Φ481":"πῶς δὲ σὺ νῦν μέμονας κύον ἀδεὲς ἀντί᾽ ἐμεῖο",
"Φ482":"στήσεσθαι; χαλεπή τοι ἐγὼ μένος ἀντιφέρεσθαι",
"Φ483":"τοξοφόρῳ περ ἐούσῃ, ἐπεὶ σὲ λέοντα γυναιξὶ",
"Φ484":"Ζεὺς θῆκεν, καὶ ἔδωκε κατακτάμεν ἥν κ᾽ ἐθέλῃσθα.",
"Φ485":"ἤτοι βέλτερόν ἐστι κατ᾽ οὔρεα θῆρας ἐναίρειν",
"Φ486":"ἀγροτέρας τ᾽ ἐλάφους ἢ κρείσσοσιν ἶφι μάχεσθαι.",
"Φ487":"εἰ δ᾽ ἐθέλεις πολέμοιο δαήμεναι, ὄφρ᾽ ἐῢ εἰδῇς",
"Φ488":"ὅσσον φερτέρη εἴμ᾽, ὅτι μοι μένος ἀντιφερίζεις.",
"Φ489":"ἦ ῥα, καὶ ἀμφοτέρας ἐπὶ καρπῷ χεῖρας ἔμαρπτε",
"Φ490":"σκαιῇ, δεξιτερῇ δ᾽ ἄρ᾽ ἀπ᾽ ὤμων αἴνυτο τόξα,",
"Φ491":"αὐτοῖσιν δ᾽ ἄρ᾽ ἔθεινε παρ᾽ οὔατα μειδιόωσα",
"Φ492":"ἐντροπαλιζομένην: ταχέες δ᾽ ἔκπιπτον ὀϊστοί.",
"Φ493":"δακρυόεσσα δ᾽ ὕπαιθα θεὰ φύγεν ὥς τε πέλεια,",
"Φ494":"ἥ ῥά θ᾽ ὑπ᾽ ἴρηκος κοίλην εἰσέπτατο πέτρην",
"Φ495":"χηραμόν: οὐδ᾽ ἄρα τῇ γε ἁλώμεναι αἴσιμον ἦεν:",
"Φ496":"ὣς ἣ δακρυόεσσα φύγεν, λίπε δ᾽ αὐτόθι τόξα.",
"Φ497":"Λητὼ δὲ προσέειπε διάκτορος ἀργεϊφόντης:",
"Φ498":"Λητοῖ ἐγὼ δέ τοι οὔ τι μαχήσομαι: ἀργαλέον δὲ",
"Φ499":"πληκτίζεσθ᾽ ἀλόχοισι Διὸς νεφεληγερέταο:",
"Φ500":"ἀλλὰ μάλα πρόφρασσα μετ᾽ ἀθανάτοισι θεοῖσιν",
"Φ501":"εὔχεσθαι ἐμὲ νικῆσαι κρατερῆφι βίηφιν.",
"Φ502":"ὣς ἄρ᾽ ἔφη, Λητὼ δὲ συναίνυτο καμπύλα τόξα",
"Φ503":"πεπτεῶτ᾽ ἄλλυδις ἄλλα μετὰ στροφάλιγγι κονίης.",
"Φ504":"ἣ μὲν τόξα λαβοῦσα πάλιν κίε θυγατέρος ἧς:",
"Φ505":"ἣ δ᾽ ἄρ᾽ Ὄλυμπον ἵκανε Διὸς ποτὶ χαλκοβατὲς δῶ,",
"Φ506":"δακρυόεσσα δὲ πατρὸς ἐφέζετο γούνασι κούρη,",
"Φ507":"ἀμφὶ δ᾽ ἄρ᾽ ἀμβρόσιος ἑανὸς τρέμε: τὴν δὲ προτὶ οἷ",
"Φ508":"εἷλε πατὴρ Κρονίδης, καὶ ἀνείρετο ἡδὺ γελάσσας:",
"Φ509":"τίς νύ σε τοιάδ᾽ ἔρεξε φίλον τέκος Οὐρανιώνων",
"Φ510":"μαψιδίως, ὡς εἴ τι κακὸν ῥέζουσαν ἐνωπῇ;",
"Φ511":"τὸν δ᾽ αὖτε προσέειπεν ἐϋστέφανος κελαδεινή:",
"Φ512":"σή μ᾽ ἄλοχος στυφέλιξε πάτερ λευκώλενος Ἥρη,",
"Φ513":"ἐξ ἧς ἀθανάτοισιν ἔρις καὶ νεῖκος ἐφῆπται.",
"Φ514":"ὣς οἳ μὲν τοιαῦτα πρὸς ἀλλήλους ἀγόρευον:",
"Φ515":"αὐτὰρ Ἀπόλλων Φοῖβος ἐδύσετο Ἴλιον ἱρήν:",
"Φ516":"μέμβλετο γάρ οἱ τεῖχος ἐϋδμήτοιο πόληος",
"Φ517":"μὴ Δαναοὶ πέρσειαν ὑπὲρ μόρον ἤματι κείνῳ.",
"Φ518":"οἳ δ᾽ ἄλλοι πρὸς Ὄλυμπον ἴσαν θεοὶ αἰὲν ἐόντες,",
"Φ519":"οἳ μὲν χωόμενοι, οἳ δὲ μέγα κυδιόωντες:",
"Φ520":"κὰδ δ᾽ ἷζον παρὰ πατρὶ κελαινεφεῖ: αὐτὰρ Ἀχιλλεὺς",
"Φ521":"Τρῶας ὁμῶς αὐτούς τ᾽ ὄλεκεν καὶ μώνυχας ἵππους.",
"Φ522":"ὡς δ᾽ ὅτε καπνὸς ἰὼν εἰς οὐρανὸν εὐρὺν ἵκηται",
"Φ523":"ἄστεος αἰθομένοιο, θεῶν δέ ἑ μῆνις ἀνῆκε,",
"Φ524":"πᾶσι δ᾽ ἔθηκε πόνον, πολλοῖσι δὲ κήδε᾽ ἐφῆκεν,",
"Φ525":"ὣς Ἀχιλεὺς Τρώεσσι πόνον καὶ κήδε᾽ ἔθηκεν.",
"Φ526":"ἑστήκει δ᾽ ὃ γέρων Πρίαμος θείου ἐπὶ πύργου,",
"Φ527":"ἐς δ᾽ ἐνόησ᾽ Ἀχιλῆα πελώριον: αὐτὰρ ὑπ᾽ αὐτοῦ",
"Φ528":"Τρῶες ἄφαρ κλονέοντο πεφυζότες, οὐδέ τις ἀλκὴ",
"Φ529":"γίγνεθ᾽: ὃ δ᾽ οἰμώξας ἀπὸ πύργου βαῖνε χαμᾶζε",
"Φ530":"ὀτρύνων παρὰ τεῖχος ἀγακλειτοὺς πυλαωρούς:",
"Φ531":"πεπταμένας ἐν χερσὶ πύλας ἔχετ᾽ εἰς ὅ κε λαοὶ",
"Φ532":"ἔλθωσι προτὶ ἄστυ πεφυζότες: ἦ γὰρ Ἀχιλλεὺς",
"Φ533":"ἐγγὺς ὅδε κλονέων: νῦν οἴω λοίγι᾽ ἔσεσθαι.",
"Φ534":"αὐτὰρ ἐπεί κ᾽ ἐς τεῖχος ἀναπνεύσωσιν ἀλέντες,",
"Φ535":"αὖτις ἐπανθέμεναι σανίδας πυκινῶς ἀραρυίας:",
"Φ536":"δείδια γὰρ μὴ οὖλος ἀνὴρ ἐς τεῖχος ἅληται.",
"Φ537":"ὣς ἔφαθ᾽, οἳ δ᾽ ἄνεσάν τε πύλας καὶ ἀπῶσαν ὀχῆας:",
"Φ538":"αἳ δὲ πετασθεῖσαι τεῦξαν φάος: αὐτὰρ Ἀπόλλων",
"Φ539":"ἀντίος ἐξέθορε Τρώων ἵνα λοιγὸν ἀλάλκοι.",
"Φ540":"οἳ δ᾽ ἰθὺς πόλιος καὶ τείχεος ὑψηλοῖο",
"Φ541":"δίψῃ καρχαλέοι κεκονιμένοι ἐκ πεδίοιο",
"Φ542":"φεῦγον: ὃ δὲ σφεδανὸν ἔφεπ᾽ ἔγχεϊ, λύσσα δέ οἱ κῆρ",
"Φ543":"αἰὲν ἔχε κρατερή, μενέαινε δὲ κῦδος ἀρέσθαι.",
"Φ544":"ἔνθά κεν ὑψίπυλον Τροίην ἕλον υἷες Ἀχαιῶν,",
"Φ545":"εἰ μὴ Ἀπόλλων Φοῖβος Ἀγήνορα δῖον ἀνῆκε",
"Φ546":"φῶτ᾽ Ἀντήνορος υἱὸν ἀμύμονά τε κρατερόν τε.",
"Φ547":"ἐν μέν οἱ κραδίῃ θάρσος βάλε, πὰρ δέ οἱ αὐτὸς",
"Φ548":"ἔστη, ὅπως θανάτοιο βαρείας χεῖρας ἀλάλκοι",
"Φ549":"φηγῷ κεκλιμένος: κεκάλυπτο δ᾽ ἄρ᾽ ἠέρι πολλῇ.",
"Φ550":"αὐτὰρ ὅ γ᾽ ὡς ἐνόησεν Ἀχιλλῆα πτολίπορθον",
"Φ551":"ἔστη, πολλὰ δέ οἱ κραδίη πόρφυρε μένοντι:",
"Φ552":"ὀχθήσας δ᾽ ἄρα εἶπε πρὸς ὃν μεγαλήτορα θυμόν:",
"Φ553":"ὤ μοι ἐγών: εἰ μέν κεν ὑπὸ κρατεροῦ Ἀχιλῆος",
"Φ554":"φεύγω, τῇ περ οἱ ἄλλοι ἀτυζόμενοι κλονέονται,",
"Φ555":"αἱρήσει με καὶ ὧς, καὶ ἀνάλκιδα δειροτομήσει.",
"Φ556":"εἰ δ᾽ ἂν ἐγὼ τούτους μὲν ὑποκλονέεσθαι ἐάσω",
"Φ557":"Πηλεΐδῃ Ἀχιλῆϊ, ποσὶν δ᾽ ἀπὸ τείχεος ἄλλῃ",
"Φ558":"φεύγω πρὸς πεδίον Ἰλήϊον, ὄφρ᾽ ἂν ἵκωμαι",
"Φ559":"Ἴδης τε κνημοὺς κατά τε ῥωπήϊα δύω:",
"Φ560":"ἑσπέριος δ᾽ ἂν ἔπειτα λοεσσάμενος ποταμοῖο",
"Φ561":"ἱδρῶ ἀποψυχθεὶς προτὶ Ἴλιον ἀπονεοίμην:",
"Φ562":"ἀλλὰ τί ἤ μοι ταῦτα φίλος διελέξατο θυμός;",
"Φ563":"μή μ᾽ ἀπαειρόμενον πόλιος πεδίον δὲ νοήσῃ",
"Φ564":"καί με μεταΐξας μάρψῃ ταχέεσσι πόδεσσιν.",
"Φ565":"οὐκέτ᾽ ἔπειτ᾽ ἔσται θάνατον καὶ κῆρας ἀλύξαι:",
"Φ566":"λίην γὰρ κρατερὸς περὶ πάντων ἔστ᾽ ἀνθρώπων.",
"Φ567":"εἰ δέ κέ οἱ προπάροιθε πόλεος κατεναντίον ἔλθω:",
"Φ568":"καὶ γάρ θην τούτῳ τρωτὸς χρὼς ὀξέϊ χαλκῷ,",
"Φ569":"ἐν δὲ ἴα ψυχή, θνητὸν δέ ἕ φασ᾽ ἄνθρωποι",
"Φ570":"ἔμμεναι: αὐτάρ οἱ Κρονίδης Ζεὺς κῦδος ὀπάζει.",
"Φ571":"ὣς εἰπὼν Ἀχιλῆα ἀλεὶς μένεν, ἐν δέ οἱ ἦτορ",
"Φ572":"ἄλκιμον ὁρμᾶτο πτολεμίζειν ἠδὲ μάχεσθαι.",
"Φ573":"ἠΰτε πάρδαλις εἶσι βαθείης ἐκ ξυλόχοιο",
"Φ574":"ἀνδρὸς θηρητῆρος ἐναντίον, οὐδέ τι θυμῷ",
"Φ575":"ταρβεῖ οὐδὲ φοβεῖται, ἐπεί κεν ὑλαγμὸν ἀκούσῃ:",
"Φ576":"εἴ περ γὰρ φθάμενός μιν ἢ οὐτάσῃ ἠὲ βάλῃσιν,",
"Φ577":"ἀλλά τε καὶ περὶ δουρὶ πεπαρμένη οὐκ ἀπολήγει",
"Φ578":"ἀλκῆς, πρίν γ᾽ ἠὲ ξυμβλήμεναι ἠὲ δαμῆναι:",
"Φ579":"ὣς Ἀντήνορος υἱὸς ἀγαυοῦ δῖος Ἀγήνωρ",
"Φ580":"οὐκ ἔθελεν φεύγειν, πρὶν πειρήσαιτ᾽ Ἀχιλῆος.",
"Φ581":"ἀλλ᾽ ὅ γ᾽ ἄρ᾽ ἀσπίδα μὲν πρόσθ᾽ ἔσχετο πάντοσ᾽ ἐΐσην,",
"Φ582":"ἐγχείῃ δ᾽ αὐτοῖο τιτύσκετο, καὶ μέγ᾽ ἀΰτει:",
"Φ583":"ἦ δή που μάλ᾽ ἔολπας ἐνὶ φρεσὶ φαίδιμ᾽ Ἀχιλλεῦ",
"Φ584":"ἤματι τῷδε πόλιν πέρσειν Τρώων ἀγερώχων",
"Φ585":"νηπύτι᾽: ἦ τ᾽ ἔτι πολλὰ τετεύξεται ἄλγε᾽ ἐπ᾽ αὐτῇ.",
"Φ586":"ἐν γάρ οἱ πολέες τε καὶ ἄλκιμοι ἀνέρες εἰμέν,",
"Φ587":"οἳ καὶ πρόσθε φίλων τοκέων ἀλόχων τε καὶ υἱῶν",
"Φ588":"Ἴλιον εἰρυόμεσθα: σὺ δ᾽ ἐνθάδε πότμον ἐφέψεις",
"Φ589":"ὧδ᾽ ἔκπαγλος ἐὼν καὶ θαρσαλέος πολεμιστής.",
"Φ590":"ἦ ῥα, καὶ ὀξὺν ἄκοντα βαρείης χειρὸς ἀφῆκε,",
"Φ591":"καί ῥ᾽ ἔβαλε κνήμην ὑπὸ γούνατος οὐδ᾽ ἀφάμαρτεν.",
"Φ592":"ἀμφὶ δέ οἱ κνημὶς νεοτεύκτου κασσιτέροιο",
"Φ593":"σμερδαλέον κονάβησε: πάλιν δ᾽ ἀπὸ χαλκὸς ὄρουσε",
"Φ594":"βλημένου, οὐδ᾽ ἐπέρησε, θεοῦ δ᾽ ἠρύκακε δῶρα.",
"Φ595":"Πηλεΐδης δ᾽ ὁρμήσατ᾽ Ἀγήνορος ἀντιθέοιο",
"Φ596":"δεύτερος: οὐδ᾽ ἔτ᾽ ἔασεν Ἀπόλλων κῦδος ἀρέσθαι,",
"Φ597":"ἀλλά μιν ἐξήρπαξε, κάλυψε δ᾽ ἄρ᾽ ἠέρι πολλῇ,",
"Φ598":"ἡσύχιον δ᾽ ἄρα μιν πολέμου ἔκπεμπε νέεσθαι.",
"Φ599":"αὐτὰρ ὃ Πηλεΐωνα δόλῳ ἀποέργαθε λαοῦ:",
"Φ600":"αὐτῷ γὰρ ἑκάεργος Ἀγήνορι πάντα ἐοικὼς",
"Φ601":"ἔστη πρόσθε ποδῶν, ὃ δ᾽ ἐπέσσυτο ποσσὶ διώκειν:",
"Φ602":"εἷος ὃ τὸν πεδίοιο διώκετο πυροφόροιο",
"Φ603":"τρέψας πὰρ ποταμὸν βαθυδινήεντα Σκάμανδρον",
"Φ604":"τυτθὸν ὑπεκπροθέοντα: δόλῳ δ᾽ ἄρ᾽ ἔθελγεν Ἀπόλλων",
"Φ605":"ὡς αἰεὶ ἔλποιτο κιχήσεσθαι ποσὶν οἷσι:",
"Φ606":"τόφρ᾽ ἄλλοι Τρῶες πεφοβημένοι ἦλθον ὁμίλῳ",
"Φ607":"ἀσπάσιοι προτὶ ἄστυ, πόλις δ᾽ ἔμπλητο ἀλέντων.",
"Φ608":"οὐδ᾽ ἄρα τοί γ᾽ ἔτλαν πόλιος καὶ τείχεος ἐκτὸς",
"Φ609":"μεῖναι ἔτ᾽ ἀλλήλους, καὶ γνώμεναι ὅς τε πεφεύγοι",
"Φ610":"ὅς τ᾽ ἔθαν᾽ ἐν πολέμῳ: ἀλλ᾽ ἐσσυμένως ἐσέχυντο",
"Φ611":"ἐς πόλιν, ὅν τινα τῶν γε πόδες καὶ γοῦνα σαώσαι.",
<h4 class="C2">Book 22</h4>"Χ1":"ὣς οἳ μὲν κατὰ ἄστυ πεφυζότες ἠΰτε νεβροὶ",
"Χ2":"ἱδρῶ ἀπεψύχοντο πίον τ᾽ ἀκέοντό τε δίψαν",
"Χ3":"κεκλιμένοι καλῇσιν ἐπάλξεσιν: αὐτὰρ Ἀχαιοὶ",
"Χ4":"τείχεος ἆσσον ἴσαν σάκε᾽ ὤμοισι κλίναντες.",
"Χ5":"Ἕκτορα δ᾽ αὐτοῦ μεῖναι ὀλοιὴ μοῖρα πέδησεν",
"Χ6":"Ἰλίου προπάροιθε πυλάων τε Σκαιάων.",
"Χ7":"αὐτὰρ Πηλείωνα προσηύδα Φοῖβος Ἀπόλλων:",
"Χ8":"τίπτέ με Πηλέος υἱὲ ποσὶν ταχέεσσι διώκεις",
"Χ9":"αὐτὸς θνητὸς ἐὼν θεὸν ἄμβροτον; οὐδέ νύ πώ με",
"Χ10":"ἔγνως ὡς θεός εἰμι, σὺ δ᾽ ἀσπερχὲς μενεαίνεις.",
"Χ11":"ἦ νύ τοι οὔ τι μέλει Τρώων πόνος, οὓς ἐφόβησας,",
"Χ12":"οἳ δή τοι εἰς ἄστυ ἄλεν, σὺ δὲ δεῦρο λιάσθης.",
"Χ13":"οὐ μέν με κτενέεις, ἐπεὶ οὔ τοι μόρσιμός εἰμι.",
"Χ14":"τὸν δὲ μέγ᾽ ὀχθήσας προσέφη πόδας ὠκὺς Ἀχιλλεύς:",
"Χ15":"ἔβλαψάς μ᾽ ἑκάεργε θεῶν ὀλοώτατε πάντων",
"Χ16":"ἐνθάδε νῦν τρέψας ἀπὸ τείχεος: ἦ κ᾽ ἔτι πολλοὶ",
"Χ17":"γαῖαν ὀδὰξ εἷλον πρὶν Ἴλιον εἰσαφικέσθαι.",
"Χ18":"νῦν δ᾽ ἐμὲ μὲν μέγα κῦδος ἀφείλεο, τοὺς δὲ σάωσας",
"Χ19":"ῥηϊδίως, ἐπεὶ οὔ τι τίσιν γ᾽ ἔδεισας ὀπίσσω.",
"Χ20":"ἦ σ᾽ ἂν τισαίμην, εἴ μοι δύναμίς γε παρείη.",
"Χ21":"ὣς εἰπὼν προτὶ ἄστυ μέγα φρονέων ἐβεβήκει,",
"Χ22":"σευάμενος ὥς θ᾽ ἵππος ἀεθλοφόρος σὺν ὄχεσφιν,",
"Χ23":"ὅς ῥά τε ῥεῖα θέῃσι τιταινόμενος πεδίοιο:",
"Χ24":"ὣς Ἀχιλεὺς λαιψηρὰ πόδας καὶ γούνατ᾽ ἐνώμα.",
"Χ25":"τὸν δ᾽ ὃ γέρων Πρίαμος πρῶτος ἴδεν ὀφθαλμοῖσι",
"Χ26":"παμφαίνονθ᾽ ὥς τ᾽ ἀστέρ᾽ ἐπεσσύμενον πεδίοιο,",
"Χ27":"ὅς ῥά τ᾽ ὀπώρης εἶσιν, ἀρίζηλοι δέ οἱ αὐγαὶ",
"Χ28":"φαίνονται πολλοῖσι μετ᾽ ἀστράσι νυκτὸς ἀμολγῷ,",
"Χ29":"ὅν τε κύν᾽ Ὠρίωνος ἐπίκλησιν καλέουσι.",
"Χ30":"λαμπρότατος μὲν ὅ γ᾽ ἐστί, κακὸν δέ τε σῆμα τέτυκται,",
"Χ31":"καί τε φέρει πολλὸν πυρετὸν δειλοῖσι βροτοῖσιν:",
"Χ32":"ὣς τοῦ χαλκὸς ἔλαμπε περὶ στήθεσσι θέοντος.",
"Χ33":"ᾤμωξεν δ᾽ ὃ γέρων, κεφαλὴν δ᾽ ὅ γε κόψατο χερσὶν",
"Χ34":"ὑψόσ᾽ ἀνασχόμενος, μέγα δ᾽ οἰμώξας ἐγεγώνει",
"Χ35":"λισσόμενος φίλον υἱόν: ὃ δὲ προπάροιθε πυλάων",
"Χ36":"ἑστήκει ἄμοτον μεμαὼς Ἀχιλῆϊ μάχεσθαι:",
"Χ37":"τὸν δ᾽ ὃ γέρων ἐλεεινὰ προσηύδα χεῖρας ὀρεγνύς:",
"Χ38":"Ἕκτορ μή μοι μίμνε φίλον τέκος ἀνέρα τοῦτον",
"Χ39":"οἶος ἄνευθ᾽ ἄλλων, ἵνα μὴ τάχα πότμον ἐπίσπῃς",
"Χ40":"Πηλεΐωνι δαμείς, ἐπεὶ ἦ πολὺ φέρτερός ἐστι",
"Χ41":"σχέτλιος: αἴθε θεοῖσι φίλος τοσσόνδε γένοιτο",
"Χ42":"ὅσσον ἐμοί: τάχα κέν ἑ κύνες καὶ γῦπες ἔδοιεν",
"Χ43":"κείμενον: ἦ κέ μοι αἰνὸν ἀπὸ πραπίδων ἄχος ἔλθοι:",
"Χ44":"ὅς μ᾽ υἱῶν πολλῶν τε καὶ ἐσθλῶν εὖνιν ἔθηκε",
"Χ45":"κτείνων καὶ περνὰς νήσων ἔπι τηλεδαπάων.",
"Χ46":"καὶ γὰρ νῦν δύο παῖδε Λυκάονα καὶ Πολύδωρον",
"Χ47":"οὐ δύναμαι ἰδέειν Τρώων εἰς ἄστυ ἀλέντων,",
"Χ48":"τούς μοι Λαοθόη τέκετο κρείουσα γυναικῶν.",
"Χ49":"ἀλλ᾽ εἰ μὲν ζώουσι μετὰ στρατῷ, ἦ τ᾽ ἂν ἔπειτα",
"Χ50":"χαλκοῦ τε χρυσοῦ τ᾽ ἀπολυσόμεθ᾽, ἔστι γὰρ ἔνδον:",
"Χ51":"πολλὰ γὰρ ὤπασε παιδὶ γέρων ὀνομάκλυτος Ἄλτης.",
"Χ52":"εἰ δ᾽ ἤδη τεθνᾶσι καὶ εἰν Ἀΐδαο δόμοισιν,",
"Χ53":"ἄλγος ἐμῷ θυμῷ καὶ μητέρι τοὶ τεκόμεσθα:",
"Χ54":"λαοῖσιν δ᾽ ἄλλοισι μινυνθαδιώτερον ἄλγος",
"Χ55":"ἔσσεται, ἢν μὴ καὶ σὺ θάνῃς Ἀχιλῆϊ δαμασθείς.",
"Χ56":"ἀλλ᾽ εἰσέρχεο τεῖχος ἐμὸν τέκος, ὄφρα σαώσῃς",
"Χ57":"Τρῶας καὶ Τρῳάς, μὴ δὲ μέγα κῦδος ὀρέξῃς",
"Χ58":"Πηλεΐδῃ, αὐτὸς δὲ φίλης αἰῶνος ἀμερθῇς.",
"Χ59":"πρὸς δ᾽ ἐμὲ τὸν δύστηνον ἔτι φρονέοντ᾽ ἐλέησον",
"Χ60":"δύσμορον, ὅν ῥα πατὴρ Κρονίδης ἐπὶ γήραος οὐδῷ",
"Χ61":"αἴσῃ ἐν ἀργαλέῃ φθίσει κακὰ πόλλ᾽ ἐπιδόντα",
"Χ62":"υἷάς τ᾽ ὀλλυμένους ἑλκηθείσας τε θύγατρας,",
"Χ63":"καὶ θαλάμους κεραϊζομένους, καὶ νήπια τέκνα",
"Χ64":"βαλλόμενα προτὶ γαίῃ ἐν αἰνῇ δηϊοτῆτι,",
"Χ65":"ἑλκομένας τε νυοὺς ὀλοῇς ὑπὸ χερσὶν Ἀχαιῶν.",
"Χ66":"αὐτὸν δ᾽ ἂν πύματόν με κύνες πρώτῃσι θύρῃσιν",
"Χ67":"ὠμησταὶ ἐρύουσιν, ἐπεί κέ τις ὀξέϊ χαλκῷ",
"Χ68":"τύψας ἠὲ βαλὼν ῥεθέων ἐκ θυμὸν ἕληται,",
"Χ69":"οὓς τρέφον ἐν μεγάροισι τραπεζῆας θυραωρούς,",
"Χ70":"οἵ κ᾽ ἐμὸν αἷμα πιόντες ἀλύσσοντες περὶ θυμῷ",
"Χ71":"κείσοντ᾽ ἐν προθύροισι. νέῳ δέ τε πάντ᾽ ἐπέοικεν",
"Χ72":"ἄρηϊ κταμένῳ δεδαϊγμένῳ ὀξέϊ χαλκῷ",
"Χ73":"κεῖσθαι: πάντα δὲ καλὰ θανόντι περ ὅττι φανήῃ:",
"Χ74":"ἀλλ᾽ ὅτε δὴ πολιόν τε κάρη πολιόν τε γένειον",
"Χ75":"αἰδῶ τ᾽ αἰσχύνωσι κύνες κταμένοιο γέροντος,",
"Χ76":"τοῦτο δὴ οἴκτιστον πέλεται δειλοῖσι βροτοῖσιν.",
"Χ77":"ἦ ῥ᾽ ὃ γέρων, πολιὰς δ᾽ ἄρ᾽ ἀνὰ τρίχας ἕλκετο χερσὶ",
"Χ78":"τίλλων ἐκ κεφαλῆς: οὐδ᾽ Ἕκτορι θυμὸν ἔπειθε.",
"Χ79":"μήτηρ δ᾽ αὖθ᾽ ἑτέρωθεν ὀδύρετο δάκρυ χέουσα",
"Χ80":"κόλπον ἀνιεμένη, ἑτέρηφι δὲ μαζὸν ἀνέσχε:",
"Χ81":"καί μιν δάκρυ χέουσ᾽ ἔπεα πτερόεντα προσηύδα:",
"Χ82":"Ἕκτορ τέκνον ἐμὸν τάδε τ᾽ αἴδεο καί μ᾽ ἐλέησον",
"Χ83":"αὐτήν, εἴ ποτέ τοι λαθικηδέα μαζὸν ἐπέσχον:",
"Χ84":"τῶν μνῆσαι φίλε τέκνον ἄμυνε δὲ δήϊον ἄνδρα",
"Χ85":"τείχεος ἐντὸς ἐών, μὴ δὲ πρόμος ἵστασο τούτῳ",
"Χ86":"σχέτλιος: εἴ περ γάρ σε κατακτάνῃ, οὔ σ᾽ ἔτ᾽ ἔγωγε",
"Χ87":"κλαύσομαι ἐν λεχέεσσι φίλον θάλος, ὃν τέκον αὐτή,",
"Χ88":"οὐδ᾽ ἄλοχος πολύδωρος: ἄνευθε δέ σε μέγα νῶϊν",
"Χ89":"Ἀργείων παρὰ νηυσὶ κύνες ταχέες κατέδονται.",
"Χ90":"ὣς τώ γε κλαίοντε προσαυδήτην φίλον υἱὸν",
"Χ91":"πολλὰ λισσομένω: οὐδ᾽ Ἕκτορι θυμὸν ἔπειθον,",
"Χ92":"ἀλλ᾽ ὅ γε μίμν᾽ Ἀχιλῆα πελώριον ἆσσον ἰόντα.",
"Χ93":"ὡς δὲ δράκων ἐπὶ χειῇ ὀρέστερος ἄνδρα μένῃσι",
"Χ94":"βεβρωκὼς κακὰ φάρμακ᾽, ἔδυ δέ τέ μιν χόλος αἰνός,",
"Χ95":"σμερδαλέον δὲ δέδορκεν ἑλισσόμενος περὶ χειῇ:",
"Χ96":"ὣς Ἕκτωρ ἄσβεστον ἔχων μένος οὐχ ὑπεχώρει",
"Χ97":"πύργῳ ἔπι προὔχοντι φαεινὴν ἀσπίδ᾽ ἐρείσας:",
"Χ98":"ὀχθήσας δ᾽ ἄρα εἶπε πρὸς ὃν μεγαλήτορα θυμόν:",
"Χ99":"ὤ μοι ἐγών, εἰ μέν κε πύλας καὶ τείχεα δύω,",
"Χ100":"Πουλυδάμας μοι πρῶτος ἐλεγχείην ἀναθήσει,",
"Χ101":"ὅς μ᾽ ἐκέλευε Τρωσὶ ποτὶ πτόλιν ἡγήσασθαι",
"Χ102":"νύχθ᾽ ὕπο τήνδ᾽ ὀλοὴν ὅτε τ᾽ ὤρετο δῖος Ἀχιλλεύς.",
"Χ103":"ἀλλ᾽ ἐγὼ οὐ πιθόμην: ἦ τ᾽ ἂν πολὺ κέρδιον ἦεν.",
"Χ104":"νῦν δ᾽ ἐπεὶ ὤλεσα λαὸν ἀτασθαλίῃσιν ἐμῇσιν,",
"Χ105":"αἰδέομαι Τρῶας καὶ Τρῳάδας ἑλκεσιπέπλους,",
"Χ106":"μή ποτέ τις εἴπῃσι κακώτερος ἄλλος ἐμεῖο:",
"Χ107":"Ἕκτωρ ἧφι βίηφι πιθήσας ὤλεσε λαόν.",
"Χ108":"ὣς ἐρέουσιν: ἐμοὶ δὲ τότ᾽ ἂν πολὺ κέρδιον εἴη",
"Χ109":"ἄντην ἢ Ἀχιλῆα κατακτείναντα νέεσθαι,",
"Χ110":"ἠέ κεν αὐτῷ ὀλέσθαι ἐϋκλειῶς πρὸ πόληος.",
"Χ111":"εἰ δέ κεν ἀσπίδα μὲν καταθείομαι ὀμφαλόεσσαν",
"Χ112":"καὶ κόρυθα βριαρήν, δόρυ δὲ πρὸς τεῖχος ἐρείσας",
"Χ113":"αὐτὸς ἰὼν Ἀχιλῆος ἀμύμονος ἀντίος ἔλθω",
"Χ114":"καί οἱ ὑπόσχωμαι Ἑλένην καὶ κτήμαθ᾽ ἅμ᾽ αὐτῇ,",
"Χ115":"πάντα μάλ᾽ ὅσσά τ᾽ Ἀλέξανδρος κοίλῃς ἐνὶ νηυσὶν",
"Χ116":"ἠγάγετο Τροίηνδ᾽, ἥ τ᾽ ἔπλετο νείκεος ἀρχή,",
"Χ117":"δωσέμεν Ἀτρεΐδῃσιν ἄγειν, ἅμα δ᾽ ἀμφὶς Ἀχαιοῖς",
"Χ118":"ἄλλ᾽ ἀποδάσσεσθαι ὅσα τε πτόλις ἥδε κέκευθε:",
"Χ119":"Τρωσὶν δ᾽ αὖ μετόπισθε γερούσιον ὅρκον ἕλωμαι",
"Χ120":"μή τι κατακρύψειν, ἀλλ᾽ ἄνδιχα πάντα δάσασθαι",
"Χ121":"κτῆσιν ὅσην πτολίεθρον ἐπήρατον ἐντὸς ἐέργει:",
"Χ122":"ἀλλὰ τί ἤ μοι ταῦτα φίλος διελέξατο θυμός;",
"Χ123":"μή μιν ἐγὼ μὲν ἵκωμαι ἰών, ὃ δέ μ᾽ οὐκ ἐλεήσει",
"Χ124":"οὐδέ τί μ᾽ αἰδέσεται, κτενέει δέ με γυμνὸν ἐόντα",
"Χ125":"αὔτως ὥς τε γυναῖκα, ἐπεί κ᾽ ἀπὸ τεύχεα δύω.",
"Χ126":"οὐ μέν πως νῦν ἔστιν ἀπὸ δρυὸς οὐδ᾽ ἀπὸ πέτρης",
"Χ127":"τῷ ὀαριζέμεναι, ἅ τε παρθένος ἠΐθεός τε",
"Χ128":"παρθένος ἠΐθεός τ᾽ ὀαρίζετον ἀλλήλοιιν.",
"Χ129":"βέλτερον αὖτ᾽ ἔριδι ξυνελαυνέμεν ὅττι τάχιστα:",
"Χ130":"εἴδομεν ὁπποτέρῳ κεν Ὀλύμπιος εὖχος ὀρέξῃ.",
"Χ131":"ὣς ὅρμαινε μένων, ὃ δέ οἱ σχεδὸν ἦλθεν Ἀχιλλεὺς",
"Χ132":"ἶσος Ἐνυαλίῳ κορυθάϊκι πτολεμιστῇ",
"Χ133":"σείων Πηλιάδα μελίην κατὰ δεξιὸν ὦμον",
"Χ134":"δεινήν: ἀμφὶ δὲ χαλκὸς ἐλάμπετο εἴκελος αὐγῇ",
"Χ135":"ἢ πυρὸς αἰθομένου ἢ ἠελίου ἀνιόντος.",
"Χ136":"Ἕκτορα δ᾽, ὡς ἐνόησεν, ἕλε τρόμος: οὐδ᾽ ἄρ᾽ ἔτ᾽ ἔτλη",
"Χ137":"αὖθι μένειν, ὀπίσω δὲ πύλας λίπε, βῆ δὲ φοβηθείς:",
"Χ138":"Πηλεΐδης δ᾽ ἐπόρουσε ποσὶ κραιπνοῖσι πεποιθώς.",
"Χ139":"ἠΰτε κίρκος ὄρεσφιν ἐλαφρότατος πετεηνῶν",
"Χ140":"ῥηϊδίως οἴμησε μετὰ τρήρωνα πέλειαν,",
"Χ141":"ἣ δέ θ᾽ ὕπαιθα φοβεῖται, ὃ δ᾽ ἐγγύθεν ὀξὺ λεληκὼς",
"Χ142":"ταρφέ᾽ ἐπαΐσσει, ἑλέειν τέ ἑ θυμὸς ἀνώγει:",
"Χ143":"ὣς ἄρ᾽ ὅ γ᾽ ἐμμεμαὼς ἰθὺς πέτετο, τρέσε δ᾽ Ἕκτωρ",
"Χ144":"τεῖχος ὕπο Τρώων, λαιψηρὰ δὲ γούνατ᾽ ἐνώμα.",
"Χ145":"οἳ δὲ παρὰ σκοπιὴν καὶ ἐρινεὸν ἠνεμόεντα",
"Χ146":"τείχεος αἰὲν ὑπ᾽ ἐκ κατ᾽ ἀμαξιτὸν ἐσσεύοντο,",
"Χ147":"κρουνὼ δ᾽ ἵκανον καλλιρρόω: ἔνθα δὲ πηγαὶ",
"Χ148":"δοιαὶ ἀναΐσσουσι Σκαμάνδρου δινήεντος.",
"Χ149":"ἣ μὲν γάρ θ᾽ ὕδατι λιαρῷ ῥέει, ἀμφὶ δὲ καπνὸς",
"Χ150":"γίγνεται ἐξ αὐτῆς ὡς εἰ πυρὸς αἰθομένοιο:",
"Χ151":"ἣ δ᾽ ἑτέρη θέρεϊ προρέει ἐϊκυῖα χαλάζῃ,",
"Χ152":"ἢ χιόνι ψυχρῇ ἢ ἐξ ὕδατος κρυστάλλῳ.",
"Χ153":"ἔνθα δ᾽ ἐπ᾽ αὐτάων πλυνοὶ εὐρέες ἐγγὺς ἔασι",
"Χ154":"καλοὶ λαΐνεοι, ὅθι εἵματα σιγαλόεντα",
"Χ155":"πλύνεσκον Τρώων ἄλοχοι καλαί τε θύγατρες",
"Χ156":"τὸ πρὶν ἐπ᾽ εἰρήνης πρὶν ἐλθεῖν υἷας Ἀχαιῶν.",
"Χ157":"τῇ ῥα παραδραμέτην φεύγων ὃ δ᾽ ὄπισθε διώκων:",
"Χ158":"πρόσθε μὲν ἐσθλὸς ἔφευγε, δίωκε δέ μιν μέγ᾽ ἀμείνων",
"Χ159":"καρπαλίμως, ἐπεὶ οὐχ ἱερήϊον οὐδὲ βοείην",
"Χ160":"ἀρνύσθην, ἅ τε ποσσὶν ἀέθλια γίγνεται ἀνδρῶν,",
"Χ161":"ἀλλὰ περὶ ψυχῆς θέον Ἕκτορος ἱπποδάμοιο.",
"Χ162":"ὡς δ᾽ ὅτ᾽ ἀεθλοφόροι περὶ τέρματα μώνυχες ἵπποι",
"Χ163":"ῥίμφα μάλα τρωχῶσι: τὸ δὲ μέγα κεῖται ἄεθλον",
"Χ164":"ἢ τρίπος ἠὲ γυνὴ ἀνδρὸς κατατεθνηῶτος:",
"Χ165":"ὣς τὼ τρὶς Πριάμοιο πόλιν πέρι δινηθήτην",
"Χ166":"καρπαλίμοισι πόδεσσι: θεοὶ δ᾽ ἐς πάντες ὁρῶντο:",
"Χ167":"τοῖσι δὲ μύθων ἦρχε πατὴρ ἀνδρῶν τε θεῶν τε:",
"Χ168":"ὢ πόποι ἦ φίλον ἄνδρα διωκόμενον περὶ τεῖχος",
"Χ169":"ὀφθαλμοῖσιν ὁρῶμαι: ἐμὸν δ᾽ ὀλοφύρεται ἦτορ",
"Χ170":"Ἕκτορος, ὅς μοι πολλὰ βοῶν ἐπὶ μηρί᾽ ἔκηεν",
"Χ171":"Ἴδης ἐν κορυφῇσι πολυπτύχου, ἄλλοτε δ᾽ αὖτε",
"Χ172":"ἐν πόλει ἀκροτάτῃ: νῦν αὖτέ ἑ δῖος Ἀχιλλεὺς",
"Χ173":"ἄστυ πέρι Πριάμοιο ποσὶν ταχέεσσι διώκει.",
"Χ174":"ἀλλ᾽ ἄγετε φράζεσθε θεοὶ καὶ μητιάασθε",
"Χ175":"ἠέ μιν ἐκ θανάτοιο σαώσομεν, ἦέ μιν ἤδη",
"Χ176":"Πηλεΐδῃ Ἀχιλῆϊ δαμάσσομεν ἐσθλὸν ἐόντα.",
"Χ177":"τὸν δ᾽ αὖτε προσέειπε θεὰ γλαυκῶπις Ἀθήνη:",
"Χ178":"ὦ πάτερ ἀργικέραυνε κελαινεφὲς οἷον ἔειπες:",
"Χ179":"ἄνδρα θνητὸν ἐόντα πάλαι πεπρωμένον αἴσῃ",
"Χ180":"ἂψ ἐθέλεις θανάτοιο δυσηχέος ἐξαναλῦσαι;",
"Χ181":"ἔρδ᾽: ἀτὰρ οὔ τοι πάντες ἐπαινέομεν θεοὶ ἄλλοι.",
"Χ182":"τὴν δ᾽ ἀπαμειβόμενος προσέφη νεφεληγερέτα Ζεύς:",
"Χ183":"θάρσει Τριτογένεια φίλον τέκος: οὔ νύ τι θυμῷ",
"Χ184":"πρόφρονι μυθέομαι, ἐθέλω δέ τοι ἤπιος εἶναι:",
"Χ185":"ἔρξον ὅπῃ δή τοι νόος ἔπλετο, μὴ δ᾽ ἔτ᾽ ἐρώει.",
"Χ186":"ὣς εἰπὼν ὄτρυνε πάρος μεμαυῖαν Ἀθήνην:",
"Χ187":"βῆ δὲ κατ᾽ Οὐλύμποιο καρήνων ἀΐξασα.",
"Χ188":"Ἕκτορα δ᾽ ἀσπερχὲς κλονέων ἔφεπ᾽ ὠκὺς Ἀχιλλεύς.",
"Χ189":"ὡς δ᾽ ὅτε νεβρὸν ὄρεσφι κύων ἐλάφοιο δίηται",
"Χ190":"ὄρσας ἐξ εὐνῆς διά τ᾽ ἄγκεα καὶ διὰ βήσσας:",
"Χ191":"τὸν δ᾽ εἴ πέρ τε λάθῃσι καταπτήξας ὑπὸ θάμνῳ,",
"Χ192":"ἀλλά τ᾽ ἀνιχνεύων θέει ἔμπεδον ὄφρά κεν εὕρῃ:",
"Χ193":"ὣς Ἕκτωρ οὐ λῆθε ποδώκεα Πηλεΐωνα.",
"Χ194":"ὁσσάκι δ᾽ ὁρμήσειε πυλάων Δαρδανιάων",
"Χ195":"ἀντίον ἀΐξασθαι ἐϋδμήτους ὑπὸ πύργους,",
"Χ196":"εἴ πως οἷ καθύπερθεν ἀλάλκοιεν βελέεσσι,",
"Χ197":"τοσσάκι μιν προπάροιθεν ἀποστρέψασκε παραφθὰς",
"Χ198":"πρὸς πεδίον: αὐτὸς δὲ ποτὶ πτόλιος πέτετ᾽ αἰεί.",
"Χ199":"ὡς δ᾽ ἐν ὀνείρῳ οὐ δύναται φεύγοντα διώκειν:",
"Χ200":"οὔτ᾽ ἄρ᾽ ὃ τὸν δύναται ὑποφεύγειν οὔθ᾽ ὃ διώκειν:",
"Χ201":"ὣς ὃ τὸν οὐ δύνατο μάρψαι ποσίν, οὐδ᾽ ὃς ἀλύξαι.",
"Χ202":"πῶς δέ κεν Ἕκτωρ κῆρας ὑπεξέφυγεν θανάτοιο,",
"Χ203":"εἰ μή οἱ πύματόν τε καὶ ὕστατον ἤντετ᾽ Ἀπόλλων",
"Χ204":"ἐγγύθεν, ὅς οἱ ἐπῶρσε μένος λαιψηρά τε γοῦνα;",
"Χ205":"λαοῖσιν δ᾽ ἀνένευε καρήατι δῖος Ἀχιλλεύς,",
"Χ206":"οὐδ᾽ ἔα ἱέμεναι ἐπὶ Ἕκτορι πικρὰ βέλεμνα,",
"Χ207":"μή τις κῦδος ἄροιτο βαλών, ὃ δὲ δεύτερος ἔλθοι.",
"Χ208":"ἀλλ᾽ ὅτε δὴ τὸ τέταρτον ἐπὶ κρουνοὺς ἀφίκοντο,",
"Χ209":"καὶ τότε δὴ χρύσεια πατὴρ ἐτίταινε τάλαντα,",
"Χ210":"ἐν δ᾽ ἐτίθει δύο κῆρε τανηλεγέος θανάτοιο,",
"Χ211":"τὴν μὲν Ἀχιλλῆος, τὴν δ᾽ Ἕκτορος ἱπποδάμοιο,",
"Χ212":"ἕλκε δὲ μέσσα λαβών: ῥέπε δ᾽ Ἕκτορος αἴσιμον ἦμαρ,",
"Χ213":"ᾤχετο δ᾽ εἰς Ἀΐδαο, λίπεν δέ ἑ Φοῖβος Ἀπόλλων.",
"Χ214":"Πηλεΐωνα δ᾽ ἵκανε θεὰ γλαυκῶπις Ἀθήνη,",
"Χ215":"ἀγχοῦ δ᾽ ἱσταμένη ἔπεα πτερόεντα προσηύδα:",
"Χ216":"νῦν δὴ νῶι ἔολπα Διῒ φίλε φαίδιμ᾽ Ἀχιλλεῦ",
"Χ217":"οἴσεσθαι μέγα κῦδος Ἀχαιοῖσι προτὶ νῆας",
"Χ218":"Ἕκτορα δῃώσαντε μάχης ἄατόν περ ἐόντα.",
"Χ219":"οὔ οἱ νῦν ἔτι γ᾽ ἔστι πεφυγμένον ἄμμε γενέσθαι,",
"Χ220":"οὐδ᾽ εἴ κεν μάλα πολλὰ πάθοι ἑκάεργος Ἀπόλλων",
"Χ221":"προπροκυλινδόμενος πατρὸς Διὸς αἰγιόχοιο.",
"Χ222":"ἀλλὰ σὺ μὲν νῦν στῆθι καὶ ἄμπνυε, τόνδε δ᾽ ἐγώ τοι",
"Χ223":"οἰχομένη πεπιθήσω ἐναντίβιον μαχέσασθαι.",
"Χ224":"ὣς φάτ᾽ Ἀθηναίη, ὃ δ᾽ ἐπείθετο, χαῖρε δὲ θυμῷ,",
"Χ225":"στῆ δ᾽ ἄρ᾽ ἐπὶ μελίης χαλκογλώχινος ἐρεισθείς.",
"Χ226":"ἣ δ᾽ ἄρα τὸν μὲν ἔλειπε, κιχήσατο δ᾽ Ἕκτορα δῖον",
"Χ227":"Δηϊφόβῳ ἐϊκυῖα δέμας καὶ ἀτειρέα φωνήν:",
"Χ228":"ἀγχοῦ δ᾽ ἱσταμένη ἔπεα πτερόεντα προσηύδα:",
"Χ229":"ἠθεῖ᾽ ἦ μάλα δή σε βιάζεται ὠκὺς Ἀχιλλεὺς",
"Χ230":"ἄστυ πέρι Πριάμοιο ποσὶν ταχέεσσι διώκων:",
"Χ231":"ἀλλ᾽ ἄγε δὴ στέωμεν καὶ ἀλεξώμεσθα μένοντες.",
"Χ232":"τὴν δ᾽ αὖτε προσέειπε μέγας κορυθαίολος Ἕκτωρ:",
"Χ233":"Δηΐφοβ᾽ ἦ μέν μοι τὸ πάρος πολὺ φίλτατος ἦσθα",
"Χ234":"γνωτῶν οὓς Ἑκάβη ἠδὲ Πρίαμος τέκε παῖδας:",
"Χ235":"νῦν δ᾽ ἔτι καὶ μᾶλλον νοέω φρεσὶ τιμήσασθαι,",
"Χ236":"ὃς ἔτλης ἐμεῦ εἵνεκ᾽, ἐπεὶ ἴδες ὀφθαλμοῖσι,",
"Χ237":"τείχεος ἐξελθεῖν, ἄλλοι δ᾽ ἔντοσθε μένουσι.",
"Χ238":"τὸν δ᾽ αὖτε προσέειπε θεὰ γλαυκῶπις Ἀθήνη:",
"Χ239":"ἠθεῖ᾽ ἦ μὲν πολλὰ πατὴρ καὶ πότνια μήτηρ",
"Χ240":"λίσσονθ᾽ ἑξείης γουνούμενοι, ἀμφὶ δ᾽ ἑταῖροι,",
"Χ241":"αὖθι μένειν: τοῖον γὰρ ὑποτρομέουσιν ἅπαντες:",
"Χ242":"ἀλλ᾽ ἐμὸς ἔνδοθι θυμὸς ἐτείρετο πένθεϊ λυγρῷ.",
"Χ243":"νῦν δ᾽ ἰθὺς μεμαῶτε μαχώμεθα, μὴ δέ τι δούρων",
"Χ244":"ἔστω φειδωλή, ἵνα εἴδομεν εἴ κεν Ἀχιλλεὺς",
"Χ245":"νῶϊ κατακτείνας ἔναρα βροτόεντα φέρηται",
"Χ246":"νῆας ἔπι γλαφυράς, ἦ κεν σῷ δουρὶ δαμήῃ.",
"Χ247":"ὣς φαμένη καὶ κερδοσύνῃ ἡγήσατ᾽ Ἀθήνη:",
"Χ248":"οἳ δ᾽ ὅτε δὴ σχεδὸν ἦσαν ἐπ᾽ ἀλλήλοισιν ἰόντες,",
"Χ249":"τὸν πρότερος προσέειπε μέγας κορυθαίολος Ἕκτωρ:",
"Χ250":"οὔ σ᾽ ἔτι Πηλέος υἱὲ φοβήσομαι, ὡς τὸ πάρος περ",
"Χ251":"τρὶς περὶ ἄστυ μέγα Πριάμου δίον, οὐδέ ποτ᾽ ἔτλην",
"Χ252":"μεῖναι ἐπερχόμενον: νῦν αὖτέ με θυμὸς ἀνῆκε",
"Χ253":"στήμεναι ἀντία σεῖο: ἕλοιμί κεν ἤ κεν ἁλοίην.",
"Χ254":"ἀλλ᾽ ἄγε δεῦρο θεοὺς ἐπιδώμεθα: τοὶ γὰρ ἄριστοι",
"Χ255":"μάρτυροι ἔσσονται καὶ ἐπίσκοποι ἁρμονιάων:",
"Χ256":"οὐ γὰρ ἐγώ σ᾽ ἔκπαγλον ἀεικιῶ, αἴ κεν ἐμοὶ Ζεὺς",
"Χ257":"δώῃ καμμονίην, σὴν δὲ ψυχὴν ἀφέλωμαι:",
"Χ258":"ἀλλ᾽ ἐπεὶ ἄρ κέ σε συλήσω κλυτὰ τεύχε᾽ Ἀχιλλεῦ",
"Χ259":"νεκρὸν Ἀχαιοῖσιν δώσω πάλιν: ὣς δὲ σὺ ῥέζειν.",
"Χ260":"τὸν δ᾽ ἄρ᾽ ὑπόδρα ἰδὼν προσέφη πόδας ὠκὺς Ἀχιλλεύς:",
"Χ261":"Ἕκτορ μή μοι ἄλαστε συνημοσύνας ἀγόρευε:",
"Χ262":"ὡς οὐκ ἔστι λέουσι καὶ ἀνδράσιν ὅρκια πιστά,",
"Χ263":"οὐδὲ λύκοι τε καὶ ἄρνες ὁμόφρονα θυμὸν ἔχουσιν,",
"Χ264":"ἀλλὰ κακὰ φρονέουσι διαμπερὲς ἀλλήλοισιν,",
"Χ265":"ὣς οὐκ ἔστ᾽ ἐμὲ καὶ σὲ φιλήμεναι, οὐδέ τι νῶϊν",
"Χ266":"ὅρκια ἔσσονται, πρίν γ᾽ ἢ ἕτερόν γε πεσόντα",
"Χ267":"αἵματος ἆσαι Ἄρηα ταλαύρινον πολεμιστήν.",
"Χ268":"παντοίης ἀρετῆς μιμνήσκεο: νῦν σε μάλα χρὴ",
"Χ269":"αἰχμητήν τ᾽ ἔμεναι καὶ θαρσαλέον πολεμιστήν.",
"Χ270":"οὔ τοι ἔτ᾽ ἔσθ᾽ ὑπάλυξις, ἄφαρ δέ σε Παλλὰς Ἀθήνη",
"Χ271":"ἔγχει ἐμῷ δαμάᾳ: νῦν δ᾽ ἀθρόα πάντ᾽ ἀποτίσεις",
"Χ272":"κήδε᾽ ἐμῶν ἑτάρων οὓς ἔκτανες ἔγχεϊ θύων.",
"Χ273":"ἦ ῥα, καὶ ἀμπεπαλὼν προΐει δολιχόσκιον ἔγχος:",
"Χ274":"καὶ τὸ μὲν ἄντα ἰδὼν ἠλεύατο φαίδιμος Ἕκτωρ:",
"Χ275":"ἕζετο γὰρ προϊδών, τὸ δ᾽ ὑπέρπτατο χάλκεον ἔγχος,",
"Χ276":"ἐν γαίῃ δ᾽ ἐπάγη: ἀνὰ δ᾽ ἥρπασε Παλλὰς Ἀθήνη,",
"Χ277":"ἂψ δ᾽ Ἀχιλῆϊ δίδου, λάθε δ᾽ Ἕκτορα ποιμένα λαῶν.",
"Χ278":"Ἕκτωρ δὲ προσέειπεν ἀμύμονα Πηλεΐωνα:",
"Χ279":"ἤμβροτες, οὐδ᾽ ἄρα πώ τι θεοῖς ἐπιείκελ᾽ Ἀχιλλεῦ",
"Χ280":"ἐκ Διὸς ἠείδης τὸν ἐμὸν μόρον, ἦ τοι ἔφης γε:",
"Χ281":"ἀλλά τις ἀρτιεπὴς καὶ ἐπίκλοπος ἔπλεο μύθων,",
"Χ282":"ὄφρά σ᾽ ὑποδείσας μένεος ἀλκῆς τε λάθωμαι.",
"Χ283":"οὐ μέν μοι φεύγοντι μεταφρένῳ ἐν δόρυ πήξεις,",
"Χ284":"ἀλλ᾽ ἰθὺς μεμαῶτι διὰ στήθεσφιν ἔλασσον",
"Χ285":"εἴ τοι ἔδωκε θεός: νῦν αὖτ᾽ ἐμὸν ἔγχος ἄλευαι",
"Χ286":"χάλκεον: ὡς δή μιν σῷ ἐν χροῒ πᾶν κομίσαιο.",
"Χ287":"καί κεν ἐλαφρότερος πόλεμος Τρώεσσι γένοιτο",
"Χ288":"σεῖο καταφθιμένοιο: σὺ γάρ σφισι πῆμα μέγιστον.",
"Χ289":"ἦ ῥα, καὶ ἀμπεπαλὼν προΐει δολιχόσκιον ἔγχος,",
"Χ290":"καὶ βάλε Πηλεΐδαο μέσον σάκος οὐδ᾽ ἀφάμαρτε:",
"Χ291":"τῆλε δ᾽ ἀπεπλάγχθη σάκεος δόρυ: χώσατο δ᾽ Ἕκτωρ",
"Χ292":"ὅττί ῥά οἱ βέλος ὠκὺ ἐτώσιον ἔκφυγε χειρός,",
"Χ293":"στῆ δὲ κατηφήσας, οὐδ᾽ ἄλλ᾽ ἔχε μείλινον ἔγχος.",
"Χ294":"Δηΐφοβον δ᾽ ἐκάλει λευκάσπιδα μακρὸν ἀΰσας:",
"Χ295":"ᾔτεέ μιν δόρυ μακρόν: ὃ δ᾽ οὔ τί οἱ ἐγγύθεν ἦεν.",
"Χ296":"Ἕκτωρ δ᾽ ἔγνω ᾗσιν ἐνὶ φρεσὶ φώνησέν τε:",
"Χ297":"ὢ πόποι ἦ μάλα δή με θεοὶ θάνατον δὲ κάλεσσαν:",
"Χ298":"Δηΐφοβον γὰρ ἔγωγ᾽ ἐφάμην ἥρωα παρεῖναι:",
"Χ299":"ἀλλ᾽ ὃ μὲν ἐν τείχει, ἐμὲ δ᾽ ἐξαπάτησεν Ἀθήνη.",
"Χ300":"νῦν δὲ δὴ ἐγγύθι μοι θάνατος κακός, οὐδ᾽ ἔτ᾽ ἄνευθεν,",
"Χ301":"οὐδ᾽ ἀλέη: ἦ γάρ ῥα πάλαι τό γε φίλτερον ἦεν",
"Χ302":"Ζηνί τε καὶ Διὸς υἷι ἑκηβόλῳ, οἵ με πάρος γε",
"Χ303":"πρόφρονες εἰρύατο: νῦν αὖτέ με μοῖρα κιχάνει.",
"Χ304":"μὴ μὰν ἀσπουδί γε καὶ ἀκλειῶς ἀπολοίμην,",
"Χ305":"ἀλλὰ μέγα ῥέξας τι καὶ ἐσσομένοισι πυθέσθαι.",
"Χ306":"ὣς ἄρα φωνήσας εἰρύσσατο φάσγανον ὀξύ,",
"Χ307":"τό οἱ ὑπὸ λαπάρην τέτατο μέγα τε στιβαρόν τε,",
"Χ308":"οἴμησεν δὲ ἀλεὶς ὥς τ᾽ αἰετὸς ὑψιπετήεις,",
"Χ309":"ὅς τ᾽ εἶσιν πεδίον δὲ διὰ νεφέων ἐρεβεννῶν",
"Χ310":"ἁρπάξων ἢ ἄρν᾽ ἀμαλὴν ἤ πτῶκα λαγωόν:",
"Χ311":"ὣς Ἕκτωρ οἴμησε τινάσσων φάσγανον ὀξύ.",
"Χ312":"ὁρμήθη δ᾽ Ἀχιλεύς, μένεος δ᾽ ἐμπλήσατο θυμὸν",
"Χ313":"ἀγρίου, πρόσθεν δὲ σάκος στέρνοιο κάλυψε",
"Χ314":"καλὸν δαιδάλεον, κόρυθι δ᾽ ἐπένευε φαεινῇ",
"Χ315":"τετραφάλῳ: καλαὶ δὲ περισσείοντο ἔθειραι",
"Χ316":"χρύσεαι, ἃς Ἥφαιστος ἵει λόφον ἀμφὶ θαμειάς.",
"Χ317":"οἷος δ᾽ ἀστὴρ εἶσι μετ᾽ ἀστράσι νυκτὸς ἀμολγῷ",
"Χ318":"ἕσπερος, ὃς κάλλιστος ἐν οὐρανῷ ἵσταται ἀστήρ,",
"Χ319":"ὣς αἰχμῆς ἀπέλαμπ᾽ εὐήκεος, ἣν ἄρ᾽ Ἀχιλλεὺς",
"Χ320":"πάλλεν δεξιτερῇ φρονέων κακὸν Ἕκτορι δίῳ",
"Χ321":"εἰσορόων χρόα καλόν, ὅπῃ εἴξειε μάλιστα.",
"Χ322":"τοῦ δὲ καὶ ἄλλο τόσον μὲν ἔχε χρόα χάλκεα τεύχεα",
"Χ323":"καλά, τὰ Πατρόκλοιο βίην ἐνάριξε κατακτάς:",
"Χ324":"φαίνετο δ᾽ ᾗ κληῗδες ἀπ᾽ ὤμων αὐχέν᾽ ἔχουσι",
"Χ325":"λαυκανίην, ἵνα τε ψυχῆς ὤκιστος ὄλεθρος:",
"Χ326":"τῇ ῥ᾽ ἐπὶ οἷ μεμαῶτ᾽ ἔλασ᾽ ἔγχεϊ δῖος Ἀχιλλεύς,",
"Χ327":"ἀντικρὺ δ᾽ ἁπαλοῖο δι᾽ αὐχένος ἤλυθ᾽ ἀκωκή:",
"Χ328":"οὐδ᾽ ἄρ᾽ ἀπ᾽ ἀσφάραγον μελίη τάμε χαλκοβάρεια,",
"Χ329":"ὄφρά τί μιν προτιείποι ἀμειβόμενος ἐπέεσσιν.",
"Χ330":"ἤριπε δ᾽ ἐν κονίῃς: ὃ δ᾽ ἐπεύξατο δῖος Ἀχιλλεύς:",
"Χ331":"Ἕκτορ ἀτάρ που ἔφης Πατροκλῆ᾽ ἐξεναρίζων",
"Χ332":"σῶς ἔσσεσθ᾽, ἐμὲ δ᾽ οὐδὲν ὀπίζεο νόσφιν ἐόντα",
"Χ333":"νήπιε: τοῖο δ᾽ ἄνευθεν ἀοσσητὴρ μέγ᾽ ἀμείνων",
"Χ334":"νηυσὶν ἔπι γλαφυρῇσιν ἐγὼ μετόπισθε λελείμμην,",
"Χ335":"ὅς τοι γούνατ᾽ ἔλυσα: σὲ μὲν κύνες ἠδ᾽ οἰωνοὶ",
"Χ336":"ἑλκήσουσ᾽ ἀϊκῶς, τὸν δὲ κτεριοῦσιν Ἀχαιοί.",
"Χ337":"τὸν δ᾽ ὀλιγοδρανέων προσέφη κορυθαίολος Ἕκτωρ:",
"Χ338":"λίσσομ᾽ ὑπὲρ ψυχῆς καὶ γούνων σῶν τε τοκήων",
"Χ339":"μή με ἔα παρὰ νηυσὶ κύνας καταδάψαι Ἀχαιῶν,",
"Χ340":"ἀλλὰ σὺ μὲν χαλκόν τε ἅλις χρυσόν τε δέδεξο",
"Χ341":"δῶρα τά τοι δώσουσι πατὴρ καὶ πότνια μήτηρ,",
"Χ342":"σῶμα δὲ οἴκαδ᾽ ἐμὸν δόμεναι πάλιν, ὄφρα πυρός με",
"Χ343":"Τρῶες καὶ Τρώων ἄλοχοι λελάχωσι θανόντα.",
"Χ344":"τὸν δ᾽ ἄρ᾽ ὑπόδρα ἰδὼν προσέφη πόδας ὠκὺς Ἀχιλλεὺς:",
"Χ345":"μή με κύον γούνων γουνάζεο μὴ δὲ τοκήων:",
"Χ346":"αἲ γάρ πως αὐτόν με μένος καὶ θυμὸς ἀνήη",
"Χ347":"ὤμ᾽ ἀποταμνόμενον κρέα ἔδμεναι, οἷα ἔοργας,",
"Χ348":"ὡς οὐκ ἔσθ᾽ ὃς σῆς γε κύνας κεφαλῆς ἀπαλάλκοι,",
"Χ349":"οὐδ᾽ εἴ κεν δεκάκις τε καὶ εἰκοσινήριτ᾽ ἄποινα",
"Χ350":"στήσωσ᾽ ἐνθάδ᾽ ἄγοντες, ὑπόσχωνται δὲ καὶ ἄλλα,",
"Χ351":"οὐδ᾽ εἴ κέν σ᾽ αὐτὸν χρυσῷ ἐρύσασθαι ἀνώγοι",
"Χ352":"Δαρδανίδης Πρίαμος: οὐδ᾽ ὧς σέ γε πότνια μήτηρ",
"Χ353":"ἐνθεμένη λεχέεσσι γοήσεται ὃν τέκεν αὐτή,",
"Χ354":"ἀλλὰ κύνες τε καὶ οἰωνοὶ κατὰ πάντα δάσονται.",
"Χ355":"τὸν δὲ καταθνῄσκων προσέφη κορυθαίολος Ἕκτωρ:",
"Χ356":"ἦ σ᾽ εὖ γιγνώσκων προτιόσσομαι, οὐδ᾽ ἄρ᾽ ἔμελλον",
"Χ357":"πείσειν: ἦ γὰρ σοί γε σιδήρεος ἐν φρεσὶ θυμός.",
"Χ358":"φράζεο νῦν, μή τοί τι θεῶν μήνιμα γένωμαι",
"Χ359":"ἤματι τῷ ὅτε κέν σε Πάρις καὶ Φοῖβος Ἀπόλλων",
"Χ360":"ἐσθλὸν ἐόντ᾽ ὀλέσωσιν ἐνὶ Σκαιῇσι πύλῃσιν.",
"Χ361":"ὣς ἄρα μιν εἰπόντα τέλος θανάτοιο κάλυψε,",
"Χ362":"ψυχὴ δ᾽ ἐκ ῥεθέων πταμένη Ἄϊδος δὲ βεβήκει",
"Χ363":"ὃν πότμον γοόωσα λιποῦσ᾽ ἀνδροτῆτα καὶ ἥβην.",
"Χ364":"τὸν καὶ τεθνηῶτα προσηύδα δῖος Ἀχιλλεύς:",
"Χ365":"τέθναθι: κῆρα δ᾽ ἐγὼ τότε δέξομαι ὁππότε κεν δὴ",
"Χ366":"Ζεὺς ἐθέλῃ τελέσαι ἠδ᾽ ἀθάνατοι θεοὶ ἄλλοι.",
"Χ367":"ἦ ῥα, καὶ ἐκ νεκροῖο ἐρύσσατο χάλκεον ἔγχος,",
"Χ368":"καὶ τό γ᾽ ἄνευθεν ἔθηχ᾽, ὃ δ᾽ ἀπ᾽ ὤμων τεύχε᾽ ἐσύλα",
"Χ369":"αἱματόεντ᾽: ἄλλοι δὲ περίδραμον υἷες Ἀχαιῶν,",
"Χ370":"οἳ καὶ θηήσαντο φυὴν καὶ εἶδος ἀγητὸν",
"Χ371":"Ἕκτορος: οὐδ᾽ ἄρα οἵ τις ἀνουτητί γε παρέστη.",
"Χ372":"ὧδε δέ τις εἴπεσκεν ἰδὼν ἐς πλησίον ἄλλον:",
"Χ373":"ὢ πόποι, ἦ μάλα δὴ μαλακώτερος ἀμφαφάασθαι",
"Χ374":"Ἕκτωρ ἢ ὅτε νῆας ἐνέπρησεν πυρὶ κηλέῳ.",
"Χ375":"ὣς ἄρα τις εἴπεσκε καὶ οὐτήσασκε παραστάς.",
"Χ376":"τὸν δ᾽ ἐπεὶ ἐξενάριξε ποδάρκης δῖος Ἀχιλλεύς,",
"Χ377":"στὰς ἐν Ἀχαιοῖσιν ἔπεα πτερόεντ᾽ ἀγόρευεν:",
"Χ378":"ὦ φίλοι Ἀργείων ἡγήτορες ἠδὲ μέδοντες",
"Χ379":"ἐπεὶ δὴ τόνδ᾽ ἄνδρα θεοὶ δαμάσασθαι ἔδωκαν,",
"Χ380":"ὃς κακὰ πόλλ᾽ ἔρρεξεν ὅσ᾽ οὐ σύμπαντες οἱ ἄλλοι,",
"Χ381":"εἰ δ᾽ ἄγετ᾽ ἀμφὶ πόλιν σὺν τεύχεσι πειρηθῶμεν,",
"Χ382":"ὄφρά κ᾽ ἔτι γνῶμεν Τρώων νόον ὅν τιν᾽ ἔχουσιν,",
"Χ383":"ἢ καταλείψουσιν πόλιν ἄκρην τοῦδε πεσόντος,",
"Χ384":"ἦε μένειν μεμάασι καὶ Ἕκτορος οὐκέτ᾽ ἐόντος.",
"Χ385":"ἀλλὰ τί ἤ μοι ταῦτα φίλος διελέξατο θυμός;",
"Χ386":"κεῖται πὰρ νήεσσι νέκυς ἄκλαυτος ἄθαπτος",
"Χ387":"Πάτροκλος: τοῦ δ᾽ οὐκ ἐπιλήσομαι, ὄφρ᾽ ἂν ἔγωγε",
"Χ388":"ζωοῖσιν μετέω καί μοι φίλα γούνατ᾽ ὀρώρῃ:",
"Χ389":"εἰ δὲ θανόντων περ καταλήθοντ᾽ εἰν Ἀΐδαο",
"Χ390":"αὐτὰρ ἐγὼ καὶ κεῖθι φίλου μεμνήσομ᾽ ἑταίρου.",
"Χ391":"νῦν δ᾽ ἄγ᾽ ἀείδοντες παιήονα κοῦροι Ἀχαιῶν",
"Χ392":"νηυσὶν ἔπι γλαφυρῇσι νεώμεθα, τόνδε δ᾽ ἄγωμεν.",
"Χ393":"ἠράμεθα μέγα κῦδος: ἐπέφνομεν Ἕκτορα δῖον,",
"Χ394":"ᾧ Τρῶες κατὰ ἄστυ θεῷ ὣς εὐχετόωντο.",
"Χ395":"ἦ ῥα, καὶ Ἕκτορα δῖον ἀεικέα μήδετο ἔργα.",
"Χ396":"ἀμφοτέρων μετόπισθε ποδῶν τέτρηνε τένοντε",
"Χ397":"ἐς σφυρὸν ἐκ πτέρνης, βοέους δ᾽ ἐξῆπτεν ἱμάντας,",
"Χ398":"ἐκ δίφροιο δ᾽ ἔδησε, κάρη δ᾽ ἕλκεσθαι ἔασεν:",
"Χ399":"ἐς δίφρον δ᾽ ἀναβὰς ἀνά τε κλυτὰ τεύχε᾽ ἀείρας",
"Χ400":"μάστιξέν ῥ᾽ ἐλάαν, τὼ δ᾽ οὐκ ἀέκοντε πετέσθην.",
"Χ401":"τοῦ δ᾽ ἦν ἑλκομένοιο κονίσαλος, ἀμφὶ δὲ χαῖται",
"Χ402":"κυάνεαι πίτναντο, κάρη δ᾽ ἅπαν ἐν κονίῃσι",
"Χ403":"κεῖτο πάρος χαρίεν: τότε δὲ Ζεὺς δυσμενέεσσι",
"Χ404":"δῶκεν ἀεικίσσασθαι ἑῇ ἐν πατρίδι γαίῃ.",
"Χ405":"ὣς τοῦ μὲν κεκόνιτο κάρη ἅπαν: ἣ δέ νυ μήτηρ",
"Χ406":"τίλλε κόμην, ἀπὸ δὲ λιπαρὴν ἔρριψε καλύπτρην",
"Χ407":"τηλόσε, κώκυσεν δὲ μάλα μέγα παῖδ᾽ ἐσιδοῦσα:",
"Χ408":"ᾤμωξεν δ᾽ ἐλεεινὰ πατὴρ φίλος, ἀμφὶ δὲ λαοὶ",
"Χ409":"κωκυτῷ τ᾽ εἴχοντο καὶ οἰμωγῇ κατὰ ἄστυ.",
"Χ410":"τῷ δὲ μάλιστ᾽ ἄρ᾽ ἔην ἐναλίγκιον ὡς εἰ ἅπασα",
"Χ411":"Ἴλιος ὀφρυόεσσα πυρὶ σμύχοιτο κατ᾽ ἄκρης.",
"Χ412":"λαοὶ μέν ῥα γέροντα μόγις ἔχον ἀσχαλόωντα",
"Χ413":"ἐξελθεῖν μεμαῶτα πυλάων Δαρδανιάων.",
"Χ414":"πάντας δ᾽ ἐλλιτάνευε κυλινδόμενος κατὰ κόπρον,",
"Χ415":"ἐξονομακλήδην ὀνομάζων ἄνδρα ἕκαστον:",
"Χ416":"σχέσθε φίλοι, καί μ᾽ οἶον ἐάσατε κηδόμενοί περ",
"Χ417":"ἐξελθόντα πόληος ἱκέσθ᾽ ἐπὶ νῆας Ἀχαιῶν.",
"Χ418":"λίσσωμ᾽ ἀνέρα τοῦτον ἀτάσθαλον ὀβριμοεργόν,",
"Χ419":"ἤν πως ἡλικίην αἰδέσσεται ἠδ᾽ ἐλεήσῃ",
"Χ420":"γῆρας: καὶ δέ νυ τῷ γε πατὴρ τοιόσδε τέτυκται",
"Χ421":"Πηλεύς, ὅς μιν ἔτικτε καὶ ἔτρεφε πῆμα γενέσθαι",
"Χ422":"Τρωσί: μάλιστα δ᾽ ἐμοὶ περὶ πάντων ἄλγε᾽ ἔθηκε.",
"Χ423":"τόσσους γάρ μοι παῖδας ἀπέκτανε τηλεθάοντας:",
"Χ424":"τῶν πάντων οὐ τόσσον ὀδύρομαι ἀχνύμενός περ",
"Χ425":"ὡς ἑνός, οὗ μ᾽ ἄχος ὀξὺ κατοίσεται Ἄϊδος εἴσω,",
"Χ426":"Ἕκτορος: ὡς ὄφελεν θανέειν ἐν χερσὶν ἐμῇσι:",
"Χ427":"τώ κε κορεσσάμεθα κλαίοντέ τε μυρομένω τε",
"Χ428":"μήτηρ θ᾽, ἥ μιν ἔτικτε δυσάμμορος, ἠδ᾽ ἐγὼ αὐτός.",
"Χ429":"ὣς ἔφατο κλαίων, ἐπὶ δὲ στενάχοντο πολῖται:",
"Χ430":"Τρῳῇσιν δ᾽ Ἑκάβη ἁδινοῦ ἐξῆρχε γόοιο:",
"Χ431":"τέκνον ἐγὼ δειλή: τί νυ βείομαι αἰνὰ παθοῦσα",
"Χ432":"σεῦ ἀποτεθνηῶτος; ὅ μοι νύκτάς τε καὶ ἦμαρ",
"Χ433":"εὐχωλὴ κατὰ ἄστυ πελέσκεο, πᾶσί τ᾽ ὄνειαρ",
"Χ434":"Τρωσί τε καὶ Τρῳῇσι κατὰ πτόλιν, οἵ σε θεὸν ὣς",
"Χ435":"δειδέχατ᾽: ἦ γὰρ καί σφι μάλα μέγα κῦδος ἔησθα",
"Χ436":"ζωὸς ἐών: νῦν αὖ θάνατος καὶ μοῖρα κιχάνει.",
"Χ437":"ὣς ἔφατο κλαίουσ᾽, ἄλοχος δ᾽ οὔ πώ τι πέπυστο",
"Χ438":"Ἕκτορος: οὐ γάρ οἵ τις ἐτήτυμος ἄγγελος ἐλθὼν",
"Χ439":"ἤγγειλ᾽ ὅττί ῥά οἱ πόσις ἔκτοθι μίμνε πυλάων,",
"Χ440":"ἀλλ᾽ ἥ γ᾽ ἱστὸν ὕφαινε μυχῷ δόμου ὑψηλοῖο",
"Χ441":"δίπλακα πορφυρέην, ἐν δὲ θρόνα ποικίλ᾽ ἔπασσε.",
"Χ442":"κέκλετο δ᾽ ἀμφιπόλοισιν ἐϋπλοκάμοις κατὰ δῶμα",
"Χ443":"ἀμφὶ πυρὶ στῆσαι τρίποδα μέγαν, ὄφρα πέλοιτο",
"Χ444":"Ἕκτορι θερμὰ λοετρὰ μάχης ἐκ νοστήσαντι",
"Χ445":"νηπίη, οὐδ᾽ ἐνόησεν ὅ μιν μάλα τῆλε λοετρῶν",
"Χ446":"χερσὶν Ἀχιλλῆος δάμασε γλαυκῶπις Ἀθήνη.",
"Χ447":"κωκυτοῦ δ᾽ ἤκουσε καὶ οἰμωγῆς ἀπὸ πύργου:",
"Χ448":"τῆς δ᾽ ἐλελίχθη γυῖα, χαμαὶ δέ οἱ ἔκπεσε κερκίς:",
"Χ449":"ἣ δ᾽ αὖτις δμῳῇσιν ἐϋπλοκάμοισι μετηύδα:",
"Χ450":"δεῦτε δύω μοι ἕπεσθον, ἴδωμ᾽ ὅτιν᾽ ἔργα τέτυκται.",
"Χ451":"αἰδοίης ἑκυρῆς ὀπὸς ἔκλυον, ἐν δ᾽ ἐμοὶ αὐτῇ",
"Χ452":"στήθεσι πάλλεται ἦτορ ἀνὰ στόμα, νέρθε δὲ γοῦνα",
"Χ453":"πήγνυται: ἐγγὺς δή τι κακὸν Πριάμοιο τέκεσσιν.",
"Χ454":"αἲ γὰρ ἀπ᾽ οὔατος εἴη ἐμεῦ ἔπος: ἀλλὰ μάλ᾽ αἰνῶς",
"Χ455":"δείδω μὴ δή μοι θρασὺν Ἕκτορα δῖος Ἀχιλλεὺς",
"Χ456":"μοῦνον ἀποτμήξας πόλιος πεδίον δὲ δίηται,",
"Χ457":"καὶ δή μιν καταπαύσῃ ἀγηνορίης ἀλεγεινῆς",
"Χ458":"ἥ μιν ἔχεσκ᾽, ἐπεὶ οὔ ποτ᾽ ἐνὶ πληθυῖ μένεν ἀνδρῶν,",
"Χ459":"ἀλλὰ πολὺ προθέεσκε, τὸ ὃν μένος οὐδενὶ εἴκων.",
"Χ460":"ὣς φαμένη μεγάροιο διέσσυτο μαινάδι ἴση",
"Χ461":"παλλομένη κραδίην: ἅμα δ᾽ ἀμφίπολοι κίον αὐτῇ",
"Χ462":"αὐτὰρ ἐπεὶ πύργόν τε καὶ ἀνδρῶν ἷξεν ὅμιλον",
"Χ463":"ἔστη παπτήνασ᾽ ἐπὶ τείχεϊ, τὸν δὲ νόησεν",
"Χ464":"ἑλκόμενον πρόσθεν πόλιος: ταχέες δέ μιν ἵπποι",
"Χ465":"ἕλκον ἀκηδέστως κοίλας ἐπὶ νῆας Ἀχαιῶν.",
"Χ466":"τὴν δὲ κατ᾽ ὀφθαλμῶν ἐρεβεννὴ νὺξ ἐκάλυψεν,",
"Χ467":"ἤριπε δ᾽ ἐξοπίσω, ἀπὸ δὲ ψυχὴν ἐκάπυσσε.",
"Χ468":"τῆλε δ᾽ ἀπὸ κρατὸς βάλε δέσματα σιγαλόεντα,",
"Χ469":"ἄμπυκα κεκρύφαλόν τε ἰδὲ πλεκτὴν ἀναδέσμην",
"Χ470":"κρήδεμνόν θ᾽, ὅ ῥά οἱ δῶκε χρυσῆ Ἀφροδίτη",
"Χ471":"ἤματι τῷ ὅτε μιν κορυθαίολος ἠγάγεθ᾽ Ἕκτωρ",
"Χ472":"ἐκ δόμου Ἠετίωνος, ἐπεὶ πόρε μυρία ἕδνα.",
"Χ473":"ἀμφὶ δέ μιν γαλόῳ τε καὶ εἰνατέρες ἅλις ἔσταν,",
"Χ474":"αἵ ἑ μετὰ σφίσιν εἶχον ἀτυζομένην ἀπολέσθαι.",
"Χ475":"ἣ δ᾽ ἐπεὶ οὖν ἔμπνυτο καὶ ἐς φρένα θυμὸς ἀγέρθη",
"Χ476":"ἀμβλήδην γοόωσα μετὰ Τρῳῇσιν ἔειπεν:",
"Χ477":"Ἕκτορ ἐγὼ δύστηνος: ἰῇ ἄρα γεινόμεθ᾽ αἴσῃ",
"Χ478":"ἀμφότεροι, σὺ μὲν ἐν Τροίῃ Πριάμου κατὰ δῶμα,",
"Χ479":"αὐτὰρ ἐγὼ Θήβῃσιν ὑπὸ Πλάκῳ ὑληέσσῃ",
"Χ480":"ἐν δόμῳ Ἠετίωνος, ὅ μ᾽ ἔτρεφε τυτθὸν ἐοῦσαν",
"Χ481":"δύσμορος αἰνόμορον: ὡς μὴ ὤφελλε τεκέσθαι.",
"Χ482":"νῦν δὲ σὺ μὲν Ἀΐδαο δόμους ὑπὸ κεύθεσι γαίης",
"Χ483":"ἔρχεαι, αὐτὰρ ἐμὲ στυγερῷ ἐνὶ πένθεϊ λείπεις",
"Χ484":"χήρην ἐν μεγάροισι: πάϊς δ᾽ ἔτι νήπιος αὔτως,",
"Χ485":"ὃν τέκομεν σύ τ᾽ ἐγώ τε δυσάμμοροι: οὔτε σὺ τούτῳ",
"Χ486":"ἔσσεαι Ἕκτορ ὄνειαρ ἐπεὶ θάνες, οὔτε σοὶ οὗτος.",
"Χ487":"ἤν περ γὰρ πόλεμόν γε φύγῃ πολύδακρυν Ἀχαιῶν,",
"Χ488":"αἰεί τοι τούτῳ γε πόνος καὶ κήδε᾽ ὀπίσσω",
"Χ489":"ἔσσοντ᾽: ἄλλοι γάρ οἱ ἀπουρίσσουσιν ἀρούρας.",
"Χ490":"ἦμαρ δ᾽ ὀρφανικὸν παναφήλικα παῖδα τίθησι:",
"Χ491":"πάντα δ᾽ ὑπεμνήμυκε, δεδάκρυνται δὲ παρειαί,",
"Χ492":"δευόμενος δέ τ᾽ ἄνεισι πάϊς ἐς πατρὸς ἑταίρους,",
"Χ493":"ἄλλον μὲν χλαίνης ἐρύων, ἄλλον δὲ χιτῶνος:",
"Χ494":"τῶν δ᾽ ἐλεησάντων κοτύλην τις τυτθὸν ἐπέσχε:",
"Χ495":"χείλεα μέν τ᾽ ἐδίην᾽, ὑπερῴην δ᾽ οὐκ ἐδίηνε.",
"Χ496":"τὸν δὲ καὶ ἀμφιθαλὴς ἐκ δαιτύος ἐστυφέλιξε",
"Χ497":"χερσὶν πεπλήγων καὶ ὀνειδείοισιν ἐνίσσων:",
"Χ498":"ἔρρ᾽ οὕτως: οὐ σός γε πατὴρ μεταδαίνυται ἡμῖν.",
"Χ499":"δακρυόεις δέ τ᾽ ἄνεισι πάϊς ἐς μητέρα χήρην",
"Χ500":"Ἀστυάναξ, ὃς πρὶν μὲν ἑοῦ ἐπὶ γούνασι πατρὸς",
"Χ501":"μυελὸν οἶον ἔδεσκε καὶ οἰῶν πίονα δημόν:",
"Χ502":"αὐτὰρ ὅθ᾽ ὕπνος ἕλοι, παύσαιτό τε νηπιαχεύων,",
"Χ503":"εὕδεσκ᾽ ἐν λέκτροισιν ἐν ἀγκαλίδεσσι τιθήνης",
"Χ504":"εὐνῇ ἔνι μαλακῇ θαλέων ἐμπλησάμενος κῆρ:",
"Χ505":"νῦν δ᾽ ἂν πολλὰ πάθῃσι φίλου ἀπὸ πατρὸς ἁμαρτὼν",
"Χ506":"Ἀστυάναξ, ὃν Τρῶες ἐπίκλησιν καλέουσιν:",
"Χ507":"οἶος γάρ σφιν ἔρυσο πύλας καὶ τείχεα μακρά.",
"Χ508":"νῦν δὲ σὲ μὲν παρὰ νηυσὶ κορωνίσι νόσφι τοκήων",
"Χ509":"αἰόλαι εὐλαὶ ἔδονται, ἐπεί κε κύνες κορέσωνται",
"Χ510":"γυμνόν: ἀτάρ τοι εἵματ᾽ ἐνὶ μεγάροισι κέονται",
"Χ511":"λεπτά τε καὶ χαρίεντα τετυγμένα χερσὶ γυναικῶν.",
"Χ512":"ἀλλ᾽ ἤτοι τάδε πάντα καταφλέξω πυρὶ κηλέῳ",
"Χ513":"οὐδὲν σοί γ᾽ ὄφελος, ἐπεὶ οὐκ ἐγκείσεαι αὐτοῖς,",
"Χ514":"ἀλλὰ πρὸς Τρώων καὶ Τρωϊάδων κλέος εἶναι.",
"Χ515":"ὣς ἔφατο κλαίουσ᾽, ἐπὶ δὲ στενάχοντο γυναῖκες.",
<h4 class="C2">Book 23</h4>"Ψ1":"ὣς οἳ μὲν στενάχοντο κατὰ πτόλιν: αὐτὰρ Ἀχαιοὶ",
"Ψ2":"ἐπεὶ δὴ νῆάς τε καὶ Ἑλλήσποντον ἵκοντο,",
"Ψ3":"οἳ μὲν ἄρ᾽ ἐσκίδναντο ἑὴν ἐπὶ νῆα ἕκαστος,",
"Ψ4":"Μυρμιδόνας δ᾽ οὐκ εἴα ἀποσκίδνασθαι Ἀχιλλεύς,",
"Ψ5":"ἀλλ᾽ ὅ γε οἷς ἑτάροισι φιλοπτολέμοισι μετηύδα:",
"Ψ6":"Μυρμιδόνες ταχύπωλοι ἐμοὶ ἐρίηρες ἑταῖροι",
"Ψ7":"μὴ δή πω ὑπ᾽ ὄχεσφι λυώμεθα μώνυχας ἵππους,",
"Ψ8":"ἀλλ᾽ αὐτοῖς ἵπποισι καὶ ἅρμασιν ἆσσον ἰόντες",
"Ψ9":"Πάτροκλον κλαίωμεν: ὃ γὰρ γέρας ἐστὶ θανόντων.",
"Ψ10":"αὐτὰρ ἐπεί κ᾽ ὀλοοῖο τεταρπώμεσθα γόοιο,",
"Ψ11":"ἵππους λυσάμενοι δορπήσομεν ἐνθάδε πάντες.",
"Ψ12":"ὣς ἔφαθ᾽, οἳ δ᾽ ᾤμωξαν ἀολλέες, ἦρχε δ᾽ Ἀχιλλεύς.",
"Ψ13":"οἳ δὲ τρὶς περὶ νεκρὸν ἐΰτριχας ἤλασαν ἵππους",
"Ψ14":"μυρόμενοι: μετὰ δέ σφι Θέτις γόου ἵμερον ὦρσε.",
"Ψ15":"δεύοντο ψάμαθοι, δεύοντο δὲ τεύχεα φωτῶν",
"Ψ16":"δάκρυσι: τοῖον γὰρ πόθεον μήστωρα φόβοιο.",
"Ψ17":"τοῖσι δὲ Πηλεΐδης ἁδινοῦ ἐξῆρχε γόοιο",
"Ψ18":"χεῖρας ἐπ᾽ ἀνδροφόνους θέμενος στήθεσσιν ἑταίρου:",
"Ψ19":"χαῖρέ μοι ὦ Πάτροκλε καὶ εἰν Ἀΐδαο δόμοισι:",
"Ψ20":"πάντα γὰρ ἤδη τοι τελέω τὰ πάροιθεν ὑπέστην",
"Ψ21":"Ἕκτορα δεῦρ᾽ ἐρύσας δώσειν κυσὶν ὠμὰ δάσασθαι,",
"Ψ22":"δώδεκα δὲ προπάροιθε πυρῆς ἀποδειροτομήσειν",
"Ψ23":"Τρώων ἀγλαὰ τέκνα σέθεν κταμένοιο χολωθείς.",
"Ψ24":"ἦ ῥα καὶ Ἕκτορα δῖον ἀεικέα μήδετο ἔργα",
"Ψ25":"πρηνέα πὰρ λεχέεσσι Μενοιτιάδαο τανύσσας",
"Ψ26":"ἐν κονίῃς: οἳ δ᾽ ἔντε᾽ ἀφωπλίζοντο ἕκαστος",
"Ψ27":"χάλκεα μαρμαίροντα, λύον δ᾽ ὑψηχέας ἵππους,",
"Ψ28":"κὰδ δ᾽ ἷζον παρὰ νηῒ ποδώκεος Αἰακίδαο",
"Ψ29":"μυρίοι: αὐτὰρ ὃ τοῖσι τάφον μενοεικέα δαίνυ.",
"Ψ30":"πολλοὶ μὲν βόες ἀργοὶ ὀρέχθεον ἀμφὶ σιδήρῳ",
"Ψ31":"σφαζόμενοι, πολλοὶ δ᾽ ὄϊες καὶ μηκάδες αἶγες:",
"Ψ32":"πολλοὶ δ᾽ ἀργιόδοντες ὕες θαλέθοντες ἀλοιφῇ",
"Ψ33":"εὑόμενοι τανύοντο διὰ φλογὸς Ἡφαίστοιο:",
"Ψ34":"πάντῃ δ᾽ ἀμφὶ νέκυν κοτυλήρυτον ἔρρεεν αἷμα.",
"Ψ35":"αὐτὰρ τόν γε ἄνακτα ποδώκεα Πηλεΐωνα",
"Ψ36":"εἰς Ἀγαμέμνονα δῖον ἄγον βασιλῆες Ἀχαιῶν",
"Ψ37":"σπουδῇ παρπεπιθόντες ἑταίρου χωόμενον κῆρ.",
"Ψ38":"οἳ δ᾽ ὅτε δὴ κλισίην Ἀγαμέμνονος ἷξον ἰόντες,",
"Ψ39":"αὐτίκα κηρύκεσσι λιγυφθόγγοισι κέλευσαν",
"Ψ40":"ἀμφὶ πυρὶ στῆσαι τρίποδα μέγαν, εἰ πεπίθοιεν",
"Ψ41":"Πηλεΐδην λούσασθαι ἄπο βρότον αἱματόεντα.",
"Ψ42":"αὐτὰρ ὅ γ᾽ ἠρνεῖτο στερεῶς, ἐπὶ δ᾽ ὅρκον ὄμοσσεν:",
"Ψ43":"οὐ μὰ Ζῆν᾽, ὅς τίς τε θεῶν ὕπατος καὶ ἄριστος,",
"Ψ44":"οὐ θέμις ἐστὶ λοετρὰ καρήατος ἆσσον ἱκέσθαι",
"Ψ45":"πρίν γ᾽ ἐνὶ Πάτροκλον θέμεναι πυρὶ σῆμά τε χεῦαι",
"Ψ46":"κείρασθαί τε κόμην, ἐπεὶ οὔ μ᾽ ἔτι δεύτερον ὧδε",
"Ψ47":"ἵξετ᾽ ἄχος κραδίην ὄφρα ζωοῖσι μετείω.",
"Ψ48":"ἀλλ᾽ ἤτοι νῦν μὲν στυγερῇ πειθώμεθα δαιτί:",
"Ψ49":"ἠῶθεν δ᾽ ὄτρυνον ἄναξ ἀνδρῶν Ἀγάμεμνον",
"Ψ50":"ὕλην τ᾽ ἀξέμεναι παρά τε σχεῖν ὅσσ᾽ ἐπιεικὲς",
"Ψ51":"νεκρὸν ἔχοντα νέεσθαι ὑπὸ ζόφον ἠερόεντα,",
"Ψ52":"ὄφρ᾽ ἤτοι τοῦτον μὲν ἐπιφλέγῃ ἀκάματον πῦρ",
"Ψ53":"θᾶσσον ἀπ᾽ ὀφθαλμῶν, λαοὶ δ᾽ ἐπὶ ἔργα τράπωνται.",
"Ψ54":"ὣς ἔφαθ᾽, οἳ δ᾽ ἄρα τοῦ μάλα μὲν κλύον ἠδὲ πίθοντο.",
"Ψ55":"ἐσσυμένως δ᾽ ἄρα δόρπον ἐφοπλίσσαντες ἕκαστοι",
"Ψ56":"δαίνυντ᾽, οὐδέ τι θυμὸς ἐδεύετο δαιτὸς ἐΐσης.",
"Ψ57":"αὐτὰρ ἐπεὶ πόσιος καὶ ἐδητύος ἐξ ἔρον ἕντο,",
"Ψ58":"οἳ μὲν κακκείοντες ἔβαν κλισίην δὲ ἕκαστος,",
"Ψ59":"Πηλεΐδης δ᾽ ἐπὶ θινὶ πολυφλοίσβοιο θαλάσσης",
"Ψ60":"κεῖτο βαρὺ στενάχων πολέσιν μετὰ Μυρμιδόνεσσιν",
"Ψ61":"ἐν καθαρῷ, ὅθι κύματ᾽ ἐπ᾽ ἠϊόνος κλύζεσκον:",
"Ψ62":"εὖτε τὸν ὕπνος ἔμαρπτε λύων μελεδήματα θυμοῦ",
"Ψ63":"νήδυμος ἀμφιχυθείς: μάλα γὰρ κάμε φαίδιμα γυῖα",
"Ψ64":"Ἕκτορ᾽ ἐπαΐσσων προτὶ Ἴλιον ἠνεμόεσσαν:",
"Ψ65":"ἦλθε δ᾽ ἐπὶ ψυχὴ Πατροκλῆος δειλοῖο",
"Ψ66":"πάντ᾽ αὐτῷ μέγεθός τε καὶ ὄμματα κάλ᾽ ἐϊκυῖα",
"Ψ67":"καὶ φωνήν, καὶ τοῖα περὶ χροῒ εἵματα ἕστο:",
"Ψ68":"στῆ δ᾽ ἄρ᾽ ὑπὲρ κεφαλῆς καί μιν πρὸς μῦθον ἔειπεν:",
"Ψ69":"εὕδεις, αὐτὰρ ἐμεῖο λελασμένος ἔπλευ Ἀχιλλεῦ.",
"Ψ70":"οὐ μέν μευ ζώοντος ἀκήδεις, ἀλλὰ θανόντος:",
"Ψ71":"θάπτέ με ὅττι τάχιστα πύλας Ἀΐδαο περήσω.",
"Ψ72":"τῆλέ με εἴργουσι ψυχαὶ εἴδωλα καμόντων,",
"Ψ73":"οὐδέ μέ πω μίσγεσθαι ὑπὲρ ποταμοῖο ἐῶσιν,",
"Ψ74":"ἀλλ᾽ αὔτως ἀλάλημαι ἀν᾽ εὐρυπυλὲς Ἄϊδος δῶ.",
"Ψ75":"καί μοι δὸς τὴν χεῖρ᾽: ὀλοφύρομαι, οὐ γὰρ ἔτ᾽ αὖτις",
"Ψ76":"νίσομαι ἐξ Ἀΐδαο, ἐπήν με πυρὸς λελάχητε.",
"Ψ77":"οὐ μὲν γὰρ ζωοί γε φίλων ἀπάνευθεν ἑταίρων",
"Ψ78":"βουλὰς ἑζόμενοι βουλεύσομεν, ἀλλ᾽ ἐμὲ μὲν κὴρ",
"Ψ79":"ἀμφέχανε στυγερή, ἥ περ λάχε γιγνόμενόν περ:",
"Ψ80":"καὶ δὲ σοὶ αὐτῷ μοῖρα, θεοῖς ἐπιείκελ᾽ Ἀχιλλεῦ,",
"Ψ81":"τείχει ὕπο Τρώων εὐηφενέων ἀπολέσθαι.",
"Ψ82":"ἄλλο δέ τοι ἐρέω καὶ ἐφήσομαι αἴ κε πίθηαι:",
"Ψ83":"μὴ ἐμὰ σῶν ἀπάνευθε τιθήμεναι ὀστέ᾽ Ἀχιλλεῦ,",
"Ψ84":"ἀλλ᾽ ὁμοῦ ὡς ἐτράφημεν ἐν ὑμετέροισι δόμοισιν,",
"Ψ85":"εὖτέ με τυτθὸν ἐόντα Μενοίτιος ἐξ Ὀπόεντος",
"Ψ86":"ἤγαγεν ὑμέτερόνδ᾽ ἀνδροκτασίης ὕπο λυγρῆς,",
"Ψ87":"ἤματι τῷ ὅτε παῖδα κατέκτανον Ἀμφιδάμαντος",
"Ψ88":"νήπιος οὐκ ἐθέλων ἀμφ᾽ ἀστραγάλοισι χολωθείς:",
"Ψ89":"ἔνθά με δεξάμενος ἐν δώμασιν ἱππότα Πηλεὺς",
"Ψ90":"ἔτραφέ τ᾽ ἐνδυκέως καὶ σὸν θεράποντ᾽ ὀνόμηνεν:",
"Ψ91":"ὣς δὲ καὶ ὀστέα νῶϊν ὁμὴ σορὸς ἀμφικαλύπτοι",
"Ψ92":"χρύσεος ἀμφιφορεύς, τόν τοι πόρε πότνια μήτηρ.",
"Ψ93":"τὸν δ᾽ ἀπαμειβόμενος προσέφη πόδας ὠκὺς Ἀχιλλεύς:",
"Ψ94":"τίπτέ μοι ἠθείη κεφαλὴ δεῦρ᾽ εἰλήλουθας",
"Ψ95":"καί μοι ταῦτα ἕκαστ᾽ ἐπιτέλλεαι; αὐτὰρ ἐγώ τοι",
"Ψ96":"πάντα μάλ᾽ ἐκτελέω καὶ πείσομαι ὡς σὺ κελεύεις.",
"Ψ97":"ἀλλά μοι ἆσσον στῆθι: μίνυνθά περ ἀμφιβαλόντε",
"Ψ98":"ἀλλήλους ὀλοοῖο τεταρπώμεσθα γόοιο.",
"Ψ99":"ὣς ἄρα φωνήσας ὠρέξατο χερσὶ φίλῃσιν",
"Ψ100":"οὐδ᾽ ἔλαβε: ψυχὴ δὲ κατὰ χθονὸς ἠΰτε καπνὸς",
"Ψ101":"ᾤχετο τετριγυῖα: ταφὼν δ᾽ ἀνόρουσεν Ἀχιλλεὺς",
"Ψ102":"χερσί τε συμπλατάγησεν, ἔπος δ᾽ ὀλοφυδνὸν ἔειπεν:",
"Ψ103":"ὢ πόποι ἦ ῥά τίς ἐστι καὶ εἰν Ἀΐδαο δόμοισι",
"Ψ104":"ψυχὴ καὶ εἴδωλον, ἀτὰρ φρένες οὐκ ἔνι πάμπαν:",
"Ψ105":"παννυχίη γάρ μοι Πατροκλῆος δειλοῖο",
"Ψ106":"ψυχὴ ἐφεστήκει γοόωσά τε μυρομένη τε,",
"Ψ107":"καί μοι ἕκαστ᾽ ἐπέτελλεν, ἔϊκτο δὲ θέσκελον αὐτῷ.",
"Ψ108":"ὣς φάτο, τοῖσι δὲ πᾶσιν ὑφ᾽ ἵμερον ὦρσε γόοιο:",
"Ψ109":"μυρομένοισι δὲ τοῖσι φάνη ῥοδοδάκτυλος Ἠὼς",
"Ψ110":"ἀμφὶ νέκυν ἐλεεινόν. ἀτὰρ κρείων Ἀγαμέμνων",
"Ψ111":"οὐρῆάς τ᾽ ὄτρυνε καὶ ἀνέρας ἀξέμεν ὕλην",
"Ψ112":"πάντοθεν ἐκ κλισιῶν: ἐπὶ δ᾽ ἀνὴρ ἐσθλὸς ὀρώρει",
"Ψ113":"Μηριόνης θεράπων ἀγαπήνορος Ἰδομενῆος.",
"Ψ114":"οἳ δ᾽ ἴσαν ὑλοτόμους πελέκεας ἐν χερσὶν ἔχοντες",
"Ψ115":"σειράς τ᾽ εὐπλέκτους: πρὸ δ᾽ ἄρ᾽ οὐρῆες κίον αὐτῶν.",
"Ψ116":"πολλὰ δ᾽ ἄναντα κάταντα πάραντά τε δόχμιά τ᾽ ἦλθον:",
"Ψ117":"ἀλλ᾽ ὅτε δὴ κνημοὺς προσέβαν πολυπίδακος Ἴδης,",
"Ψ118":"αὐτίκ᾽ ἄρα δρῦς ὑψικόμους ταναήκεϊ χαλκῷ",
"Ψ119":"τάμνον ἐπειγόμενοι: ταὶ δὲ μεγάλα κτυπέουσαι",
"Ψ120":"πῖπτον: τὰς μὲν ἔπειτα διαπλήσσοντες Ἀχαιοὶ",
"Ψ121":"ἔκδεον ἡμιόνων: ταὶ δὲ χθόνα ποσσὶ δατεῦντο",
"Ψ122":"ἐλδόμεναι πεδίοιο διὰ ῥωπήϊα πυκνά.",
"Ψ123":"πάντες δ᾽ ὑλοτόμοι φιτροὺς φέρον: ὡς γὰρ ἀνώγει",
"Ψ124":"Μηριόνης θεράπων ἀγαπήνορος Ἰδομενῆος.",
"Ψ125":"κὰδ δ᾽ ἄρ᾽ ἐπ᾽ ἀκτῆς βάλλον ἐπισχερώ, ἔνθ᾽ ἄρ᾽ Ἀχιλλεὺς",
"Ψ126":"φράσσατο Πατρόκλῳ μέγα ἠρίον ἠδὲ οἷ αὐτῷ.",
"Ψ127":"αὐτὰρ ἐπεὶ πάντῃ παρακάββαλον ἄσπετον ὕλην",
"Ψ128":"ἥατ᾽ ἄρ᾽ αὖθι μένοντες ἀολλέες. αὐτὰρ Ἀχιλλεὺς",
"Ψ129":"αὐτίκα Μυρμιδόνεσσι φιλοπτολέμοισι κέλευσε",
"Ψ130":"χαλκὸν ζώννυσθαι, ζεῦξαι δ᾽ ὑπ᾽ ὄχεσφιν ἕκαστον",
"Ψ131":"ἵππους: οἳ δ᾽ ὄρνυντο καὶ ἐν τεύχεσσιν ἔδυνον,",
"Ψ132":"ἂν δ᾽ ἔβαν ἐν δίφροισι παραιβάται ἡνίοχοί τε,",
"Ψ133":"πρόσθε μὲν ἱππῆες, μετὰ δὲ νέφος εἵπετο πεζῶν",
"Ψ134":"μυρίοι: ἐν δὲ μέσοισι φέρον Πάτροκλον ἑταῖροι.",
"Ψ135":"θριξὶ δὲ πάντα νέκυν καταείνυσαν, ἃς ἐπέβαλλον",
"Ψ136":"κειρόμενοι: ὄπιθεν δὲ κάρη ἔχε δῖος Ἀχιλλεὺς",
"Ψ137":"ἀχνύμενος: ἕταρον γὰρ ἀμύμονα πέμπ᾽ Ἄϊδος δέ.",
"Ψ138":"οἳ δ᾽ ὅτε χῶρον ἵκανον ὅθί σφισι πέφραδ᾽ Ἀχιλλεὺς",
"Ψ139":"κάτθεσαν, αἶψα δέ οἱ μενοεικέα νήεον ὕλην.",
"Ψ140":"ἔνθ᾽ αὖτ᾽ ἄλλ᾽ ἐνόησε ποδάρκης δῖος Ἀχιλλεύς:",
"Ψ141":"στὰς ἀπάνευθε πυρῆς ξανθὴν ἀπεκείρατο χαίτην,",
"Ψ142":"τήν ῥα Σπερχειῷ ποταμῷ τρέφε τηλεθόωσαν:",
"Ψ143":"ὀχθήσας δ᾽ ἄρα εἶπεν ἰδὼν ἐπὶ οἴνοπα πόντον:",
"Ψ144":"Σπερχεί᾽ ἄλλως σοί γε πατὴρ ἠρήσατο Πηλεὺς",
"Ψ145":"κεῖσέ με νοστήσαντα φίλην ἐς πατρίδα γαῖαν",
"Ψ146":"σοί τε κόμην κερέειν ῥέξειν θ᾽ ἱερὴν ἑκατόμβην,",
"Ψ147":"πεντήκοντα δ᾽ ἔνορχα παρ᾽ αὐτόθι μῆλ᾽ ἱερεύσειν",
"Ψ148":"ἐς πηγάς, ὅθι τοι τέμενος βωμός τε θυήεις.",
"Ψ149":"ὣς ἠρᾶθ᾽ ὃ γέρων, σὺ δέ οἱ νόον οὐκ ἐτέλεσσας.",
"Ψ150":"νῦν δ᾽ ἐπεὶ οὐ νέομαί γε φίλην ἐς πατρίδα γαῖαν",
"Ψ151":"Πατρόκλῳ ἥρωϊ κόμην ὀπάσαιμι φέρεσθαι.",
"Ψ152":"ὣς εἰπὼν ἐν χερσὶ κόμην ἑτάροιο φίλοιο",
"Ψ153":"θῆκεν, τοῖσι δὲ πᾶσιν ὑφ᾽ ἵμερον ὦρσε γόοιο.",
"Ψ154":"καί νύ κ᾽ ὀδυρομένοισιν ἔδυ φάος ἠελίοιο",
"Ψ155":"εἰ μὴ Ἀχιλλεὺς αἶψ᾽ Ἀγαμέμνονι εἶπε παραστάς:",
"Ψ156":"Ἀτρεΐδη, σοὶ γάρ τε μάλιστά γε λαὸς Ἀχαιῶν",
"Ψ157":"πείσονται μύθοισι, γόοιο μὲν ἔστι καὶ ἆσαι,",
"Ψ158":"νῦν δ᾽ ἀπὸ πυρκαϊῆς σκέδασον καὶ δεῖπνον ἄνωχθι",
"Ψ159":"ὅπλεσθαι: τάδε δ᾽ ἀμφὶ πονησόμεθ᾽ οἷσι μάλιστα",
"Ψ160":"κήδεός ἐστι νέκυς: παρὰ δ᾽ οἵ τ᾽ ἀγοὶ ἄμμι μενόντων.",
"Ψ161":"αὐτὰρ ἐπεὶ τό γ᾽ ἄκουσεν ἄναξ ἀνδρῶν Ἀγαμέμνων,",
"Ψ162":"αὐτίκα λαὸν μὲν σκέδασεν κατὰ νῆας ἐΐσας,",
"Ψ163":"κηδεμόνες δὲ παρ᾽ αὖθι μένον καὶ νήεον ὕλην,",
"Ψ164":"ποίησαν δὲ πυρὴν ἑκατόμπεδον ἔνθα καὶ ἔνθα,",
"Ψ165":"ἐν δὲ πυρῇ ὑπάτῃ νεκρὸν θέσαν ἀχνύμενοι κῆρ.",
"Ψ166":"πολλὰ δὲ ἴφια μῆλα καὶ εἰλίποδας ἕλικας βοῦς",
"Ψ167":"πρόσθε πυρῆς ἔδερόν τε καὶ ἄμφεπον: ἐκ δ᾽ ἄρα πάντων",
"Ψ168":"δημὸν ἑλὼν ἐκάλυψε νέκυν μεγάθυμος Ἀχιλλεὺς",
"Ψ169":"ἐς πόδας ἐκ κεφαλῆς, περὶ δὲ δρατὰ σώματα νήει.",
"Ψ170":"ἐν δ᾽ ἐτίθει μέλιτος καὶ ἀλείφατος ἀμφιφορῆας",
"Ψ171":"πρὸς λέχεα κλίνων: πίσυρας δ᾽ ἐριαύχενας ἵππους",
"Ψ172":"ἐσσυμένως ἐνέβαλλε πυρῇ μεγάλα στεναχίζων.",
"Ψ173":"ἐννέα τῷ γε ἄνακτι τραπεζῆες κύνες ἦσαν,",
"Ψ174":"καὶ μὲν τῶν ἐνέβαλλε πυρῇ δύο δειροτομήσας,",
"Ψ175":"δώδεκα δὲ Τρώων μεγαθύμων υἱέας ἐσθλοὺς",
"Ψ176":"χαλκῷ δηϊόων: κακὰ δὲ φρεσὶ μήδετο ἔργα:",
"Ψ177":"ἐν δὲ πυρὸς μένος ἧκε σιδήρεον ὄφρα νέμοιτο.",
"Ψ178":"ᾤμωξέν τ᾽ ἄρ᾽ ἔπειτα, φίλον δ᾽ ὀνόμηνεν ἑταῖρον:",
"Ψ179":"χαῖρέ μοι ὦ Πάτροκλε καὶ εἰν Ἀΐδαο δόμοισι:",
"Ψ180":"πάντα γὰρ ἤδη τοι τελέω τὰ πάροιθεν ὑπέστην,",
"Ψ181":"δώδεκα μὲν Τρώων μεγαθύμων υἱέας ἐσθλοὺς",
"Ψ182":"τοὺς ἅμα σοὶ πάντας πῦρ ἐσθίει: Ἕκτορα δ᾽ οὔ τι",
"Ψ183":"δώσω Πριαμίδην πυρὶ δαπτέμεν, ἀλλὰ κύνεσσιν.",
"Ψ184":"ὣς φάτ᾽ ἀπειλήσας: τὸν δ᾽ οὐ κύνες ἀμφεπένοντο,",
"Ψ185":"ἀλλὰ κύνας μὲν ἄλαλκε Διὸς θυγάτηρ Ἀφροδίτη",
"Ψ186":"ἤματα καὶ νύκτας, ῥοδόεντι δὲ χρῖεν ἐλαίῳ",
"Ψ187":"ἀμβροσίῳ, ἵνα μή μιν ἀποδρύφοι ἑλκυστάζων.",
"Ψ188":"τῷ δ᾽ ἐπὶ κυάνεον νέφος ἤγαγε Φοῖβος Ἀπόλλων",
"Ψ189":"οὐρανόθεν πεδίον δέ, κάλυψε δὲ χῶρον ἅπαντα",
"Ψ190":"ὅσσον ἐπεῖχε νέκυς, μὴ πρὶν μένος ἠελίοιο",
"Ψ191":"σκήλει᾽ ἀμφὶ περὶ χρόα ἴνεσιν ἠδὲ μέλεσσιν.",
"Ψ192":"οὐδὲ πυρὴ Πατρόκλου ἐκαίετο τεθνηῶτος:",
"Ψ193":"ἔνθ᾽ αὖτ᾽ ἀλλ᾽ ἐνόησε ποδάρκης δῖος Ἀχιλλεύς:",
"Ψ194":"στὰς ἀπάνευθε πυρῆς δοιοῖς ἠρᾶτ᾽ ἀνέμοισι",
"Ψ195":"Βορέῃ καὶ Ζεφύρῳ, καὶ ὑπίσχετο ἱερὰ καλά:",
"Ψ196":"πολλὰ δὲ καὶ σπένδων χρυσέῳ δέπαϊ λιτάνευεν",
"Ψ197":"ἐλθέμεν, ὄφρα τάχιστα πυρὶ φλεγεθοίατο νεκροί,",
"Ψ198":"ὕλη τε σεύαιτο καήμεναι. ὦκα δὲ Ἶρις",
"Ψ199":"ἀράων ἀΐουσα μετάγγελος ἦλθ᾽ ἀνέμοισιν.",
"Ψ200":"οἳ μὲν ἄρα Ζεφύροιο δυσαέος ἀθρόοι ἔνδον",
"Ψ201":"εἰλαπίνην δαίνυντο: θέουσα δὲ Ἶρις ἐπέστη",
"Ψ202":"βηλῷ ἔπι λιθέῳ: τοὶ δ᾽ ὡς ἴδον ὀφθαλμοῖσι",
"Ψ203":"πάντες ἀνήϊξαν, κάλεόν τέ μιν εἰς ἓ ἕκαστος:",
"Ψ204":"ἣ δ᾽ αὖθ᾽ ἕζεσθαι μὲν ἀνήνατο, εἶπε δὲ μῦθον:",
"Ψ205":"οὐχ ἕδος: εἶμι γὰρ αὖτις ἐπ᾽ Ὠκεανοῖο ῥέεθρα",
"Ψ206":"Αἰθιόπων ἐς γαῖαν, ὅθι ῥέζουσ᾽ ἑκατόμβας",
"Ψ207":"ἀθανάτοις, ἵνα δὴ καὶ ἐγὼ μεταδαίσομαι ἱρῶν.",
"Ψ208":"ἀλλ᾽ Ἀχιλεὺς Βορέην ἠδὲ Ζέφυρον κελαδεινὸν",
"Ψ209":"ἐλθεῖν ἀρᾶται, καὶ ὑπίσχεται ἱερὰ καλά,",
"Ψ210":"ὄφρα πυρὴν ὄρσητε καήμεναι, ᾗ ἔνι κεῖται",
"Ψ211":"Πάτροκλος, τὸν πάντες ἀναστενάχουσιν Ἀχαιοί.",
"Ψ212":"ἣ μὲν ἄρ᾽ ὣς εἰποῦσ᾽ ἀπεβήσετο, τοὶ δ᾽ ὀρέοντο",
"Ψ213":"ἠχῇ θεσπεσίῃ νέφεα κλονέοντε πάροιθεν.",
"Ψ214":"αἶψα δὲ πόντον ἵκανον ἀήμεναι, ὦρτο δὲ κῦμα",
"Ψ215":"πνοιῇ ὕπο λιγυρῇ: Τροίην δ᾽ ἐρίβωλον ἱκέσθην,",
"Ψ216":"ἐν δὲ πυρῇ πεσέτην, μέγα δ᾽ ἴαχε θεσπιδαὲς πῦρ.",
"Ψ217":"παννύχιοι δ᾽ ἄρα τοί γε πυρῆς ἄμυδις φλόγ᾽ ἔβαλλον",
"Ψ218":"φυσῶντες λιγέως: ὃ δὲ πάννυχος ὠκὺς Ἀχιλλεὺς",
"Ψ219":"χρυσέου ἐκ κρητῆρος ἑλὼν δέπας ἀμφικύπελλον",
"Ψ220":"οἶνον ἀφυσσόμενος χαμάδις χέε, δεῦε δὲ γαῖαν",
"Ψ221":"ψυχὴν κικλήσκων Πατροκλῆος δειλοῖο.",
"Ψ222":"ὡς δὲ πατὴρ οὗ παιδὸς ὀδύρεται ὀστέα καίων",
"Ψ223":"νυμφίου, ὅς τε θανὼν δειλοὺς ἀκάχησε τοκῆας,",
"Ψ224":"ὣς Ἀχιλεὺς ἑτάροιο ὀδύρετο ὀστέα καίων,",
"Ψ225":"ἑρπύζων παρὰ πυρκαϊὴν ἁδινὰ στεναχίζων.",
"Ψ226":"ἦμος δ᾽ ἑωσφόρος εἶσι φόως ἐρέων ἐπὶ γαῖαν,",
"Ψ227":"ὅν τε μέτα κροκόπεπλος ὑπεὶρ ἅλα κίδναται ἠώς,",
"Ψ228":"τῆμος πυρκαϊὴ ἐμαραίνετο, παύσατο δὲ φλόξ.",
"Ψ229":"οἳ δ᾽ ἄνεμοι πάλιν αὖτις ἔβαν οἶκον δὲ νέεσθαι",
"Ψ230":"Θρηΐκιον κατὰ πόντον: ὃ δ᾽ ἔστενεν οἴδματι θύων.",
"Ψ231":"Πηλεΐδης δ᾽ ἀπὸ πυρκαϊῆς ἑτέρωσε λιασθεὶς",
"Ψ232":"κλίνθη κεκμηώς, ἐπὶ δὲ γλυκὺς ὕπνος ὄρουσεν:",
"Ψ233":"οἳ δ᾽ ἀμφ᾽ Ἀτρεΐωνα ἀολλέες ἠγερέθοντο:",
"Ψ234":"τῶν μιν ἐπερχομένων ὅμαδος καὶ δοῦπος ἔγειρεν,",
"Ψ235":"ἕζετο δ᾽ ὀρθωθεὶς καί σφεας πρὸς μῦθον ἔειπεν:",
"Ψ236":"Ἀτρεΐδη τε καὶ ἄλλοι ἀριστῆες Παναχαιῶν,",
"Ψ237":"πρῶτον μὲν κατὰ πυρκαϊὴν σβέσατ᾽ αἴθοπι οἴνῳ",
"Ψ238":"πᾶσαν, ὁπόσσον ἐπέσχε πυρὸς μένος: αὐτὰρ ἔπειτα",
"Ψ239":"ὀστέα Πατρόκλοιο Μενοιτιάδαο λέγωμεν",
"Ψ240":"εὖ διαγιγνώσκοντες: ἀριφραδέα δὲ τέτυκται:",
"Ψ241":"ἐν μέσσῃ γὰρ ἔκειτο πυρῇ, τοὶ δ᾽ ἄλλοι ἄνευθεν",
"Ψ242":"ἐσχατιῇ καίοντ᾽ ἐπιμὶξ ἵπποι τε καὶ ἄνδρες.",
"Ψ243":"καὶ τὰ μὲν ἐν χρυσέῃ φιάλῃ καὶ δίπλακι δημῷ",
"Ψ244":"θείομεν, εἰς ὅ κεν αὐτὸς ἐγὼν Ἄϊδι κεύθωμαι.",
"Ψ245":"τύμβον δ᾽ οὐ μάλα πολλὸν ἐγὼ πονέεσθαι ἄνωγα,",
"Ψ246":"ἀλλ᾽ ἐπιεικέα τοῖον: ἔπειτα δὲ καὶ τὸν Ἀχαιοὶ",
"Ψ247":"εὐρύν θ᾽ ὑψηλόν τε τιθήμεναι, οἵ κεν ἐμεῖο",
"Ψ248":"δεύτεροι ἐν νήεσσι πολυκλήϊσι λίπησθε.",
"Ψ249":"ὣς ἔφαθ᾽, οἳ δ᾽ ἐπίθοντο ποδώκεϊ Πηλεΐωνι.",
"Ψ250":"πρῶτον μὲν κατὰ πυρκαϊὴν σβέσαν αἴθοπι οἴνῳ",
"Ψ251":"ὅσσον ἐπὶ φλὸξ ἦλθε, βαθεῖα δὲ κάππεσε τέφρη:",
"Ψ252":"κλαίοντες δ᾽ ἑτάροιο ἐνηέος ὀστέα λευκὰ",
"Ψ253":"ἄλλεγον ἐς χρυσέην φιάλην καὶ δίπλακα δημόν,",
"Ψ254":"ἐν κλισίῃσι δὲ θέντες ἑανῷ λιτὶ κάλυψαν:",
"Ψ255":"τορνώσαντο δὲ σῆμα θεμείλιά τε προβάλοντο",
"Ψ256":"ἀμφὶ πυρήν: εἶθαρ δὲ χυτὴν ἐπὶ γαῖαν ἔχευαν,",
"Ψ257":"χεύαντες δὲ τὸ σῆμα πάλιν κίον. αὐτὰρ Ἀχιλλεὺς",
"Ψ258":"αὐτοῦ λαὸν ἔρυκε καὶ ἵζανεν εὐρὺν ἀγῶνα,",
"Ψ259":"νηῶν δ᾽ ἔκφερ᾽ ἄεθλα λέβητάς τε τρίποδάς τε",
"Ψ260":"ἵππους θ᾽ ἡμιόνους τε βοῶν τ᾽ ἴφθιμα κάρηνα,",
"Ψ261":"ἠδὲ γυναῖκας ἐϋζώνους πολιόν τε σίδηρον.",
"Ψ262":"ἱππεῦσιν μὲν πρῶτα ποδώκεσιν ἀγλά᾽ ἄεθλα",
"Ψ263":"θῆκε γυναῖκα ἄγεσθαι ἀμύμονα ἔργα ἰδυῖαν",
"Ψ264":"καὶ τρίποδ᾽ ὠτώεντα δυωκαιεικοσίμετρον",
"Ψ265":"τῷ πρώτῳ: ἀτὰρ αὖ τῷ δευτέρῳ ἵππον ἔθηκεν",
"Ψ266":"ἑξέτε᾽ ἀδμήτην βρέφος ἡμίονον κυέουσαν:",
"Ψ267":"αὐτὰρ τῷ τριτάτῳ ἄπυρον κατέθηκε λέβητα",
"Ψ268":"καλὸν τέσσαρα μέτρα κεχανδότα λευκὸν ἔτ᾽ αὔτως:",
"Ψ269":"τῷ δὲ τετάρτῳ θῆκε δύω χρυσοῖο τάλαντα,",
"Ψ270":"πέμπτῳ δ᾽ ἀμφίθετον φιάλην ἀπύρωτον ἔθηκε.",
"Ψ271":"στῆ δ᾽ ὀρθὸς καὶ μῦθον ἐν Ἀργείοισιν ἔειπεν:",
"Ψ272":"Ἀτρεΐδη τε καὶ ἄλλοι ἐϋκνήμιδες Ἀχαιοὶ",
"Ψ273":"ἱππῆας τάδ᾽ ἄεθλα δεδεγμένα κεῖτ᾽ ἐν ἀγῶνι.",
"Ψ274":"εἰ μὲν νῦν ἐπὶ ἄλλῳ ἀεθλεύοιμεν Ἀχαιοὶ",
"Ψ275":"ἦ τ᾽ ἂν ἐγὼ τὰ πρῶτα λαβὼν κλισίην δὲ φεροίμην.",
"Ψ276":"ἴστε γὰρ ὅσσον ἐμοὶ ἀρετῇ περιβάλλετον ἵπποι:",
"Ψ277":"ἀθάνατοί τε γάρ εἰσι, Ποσειδάων δὲ πόρ᾽ αὐτοὺς",
"Ψ278":"πατρὶ ἐμῷ Πηλῆϊ, ὃ δ᾽ αὖτ᾽ ἐμοὶ ἐγγυάλιξεν.",
"Ψ279":"ἀλλ᾽ ἤτοι μὲν ἐγὼ μενέω καὶ μώνυχες ἵπποι:",
"Ψ280":"τοίου γὰρ κλέος ἐσθλὸν ἀπώλεσαν ἡνιόχοιο",
"Ψ281":"ἠπίου, ὅς σφωϊν μάλα πολλάκις ὑγρὸν ἔλαιον",
"Ψ282":"χαιτάων κατέχευε λοέσσας ὕδατι λευκῷ.",
"Ψ283":"τὸν τώ γ᾽ ἑσταότες πενθείετον, οὔδεϊ δέ σφι",
"Ψ284":"χαῖται ἐρηρέδαται, τὼ δ᾽ ἕστατον ἀχνυμένω κῆρ.",
"Ψ285":"ἄλλοι δὲ στέλλεσθε κατὰ στρατόν, ὅς τις Ἀχαιῶν",
"Ψ286":"ἵπποισίν τε πέποιθε καὶ ἅρμασι κολλητοῖσιν.",
"Ψ287":"ὣς φάτο Πηλεΐδης, ταχέες δ᾽ ἱππῆες ἄγερθεν.",
"Ψ288":"ὦρτο πολὺ πρῶτος μὲν ἄναξ ἀνδρῶν Εὔμηλος",
"Ψ289":"Ἀδμήτου φίλος υἱός, ὃς ἱπποσύνῃ ἐκέκαστο:",
"Ψ290":"τῷ δ᾽ ἐπὶ Τυδεΐδης ὦρτο κρατερὸς Διομήδης,",
"Ψ291":"ἵππους δὲ Τρῳοὺς ὕπαγε ζυγόν, οὕς ποτ᾽ ἀπηύρα",
"Ψ292":"Αἰνείαν, ἀτὰρ αὐτὸν ὑπεξεσάωσεν Ἀπόλλων.",
"Ψ293":"τῷ δ᾽ ἄρ᾽ ἐπ᾽ Ἀτρεΐδης ὦρτο ξανθὸς Μενέλαος",
"Ψ294":"διογενής, ὑπὸ δὲ ζυγὸν ἤγαγεν ὠκέας ἵππους",
"Ψ295":"Αἴθην τὴν Ἀγαμεμνονέην τὸν ἑόν τε Πόδαργον:",
"Ψ296":"τὴν Ἀγαμέμνονι δῶκ᾽ Ἀγχισιάδης Ἐχέπωλος",
"Ψ297":"δῶρ᾽, ἵνα μή οἱ ἕποιθ᾽ ὑπὸ Ἴλιον ἠνεμόεσσαν,",
"Ψ298":"ἀλλ᾽ αὐτοῦ τέρποιτο μένων: μέγα γάρ οἱ ἔδωκε",
"Ψ299":"Ζεὺς ἄφενος, ναῖεν δ᾽ ὅ γ᾽ ἐν εὐρυχόρῳ Σικυῶνι:",
"Ψ300":"τὴν ὅ γ᾽ ὑπὸ ζυγὸν ἦγε μέγα δρόμου ἰσχανόωσαν.",
"Ψ301":"Ἀντίλοχος δὲ τέταρτος ἐΰτριχας ὁπλίσαθ᾽ ἵππους,",
"Ψ302":"Νέστορος ἀγλαὸς υἱὸς ὑπερθύμοιο ἄνακτος",
"Ψ303":"τοῦ Νηληϊάδαο: Πυλοιγενέες δέ οἱ ἵπποι",
"Ψ304":"ὠκύποδες φέρον ἅρμα: πατὴρ δέ οἱ ἄγχι παραστὰς",
"Ψ305":"μυθεῖτ᾽ εἰς ἀγαθὰ φρονέων νοέοντι καὶ αὐτῷ:",
"Ψ306":"Ἀντίλοχ᾽ ἤτοι μέν σε νέον περ ἐόντ᾽ ἐφίλησαν",
"Ψ307":"Ζεύς τε Ποσειδάων τε, καὶ ἱπποσύνας ἐδίδαξαν",
"Ψ308":"παντοίας: τὼ καί σε διδασκέμεν οὔ τι μάλα χρεώ:",
"Ψ309":"οἶσθα γὰρ εὖ περὶ τέρμαθ᾽ ἑλισσέμεν: ἀλλά τοι ἵπποι",
"Ψ310":"βάρδιστοι θείειν: τώ τ᾽ οἴω λοίγι᾽ ἔσεσθαι.",
"Ψ311":"τῶν δ᾽ ἵπποι μὲν ἔασιν ἀφάρτεροι, οὐδὲ μὲν αὐτοὶ",
"Ψ312":"πλείονα ἴσασιν σέθεν αὐτοῦ μητίσασθαι.",
"Ψ313":"ἀλλ᾽ ἄγε δὴ σὺ φίλος μῆτιν ἐμβάλλεο θυμῷ",
"Ψ314":"παντοίην, ἵνα μή σε παρεκπροφύγῃσιν ἄεθλα.",
"Ψ315":"μήτι τοι δρυτόμος μέγ᾽ ἀμείνων ἠὲ βίηφι:",
"Ψ316":"μήτι δ᾽ αὖτε κυβερνήτης ἐνὶ οἴνοπι πόντῳ",
"Ψ317":"νῆα θοὴν ἰθύνει ἐρεχθομένην ἀνέμοισι:",
"Ψ318":"μήτι δ᾽ ἡνίοχος περιγίγνεται ἡνιόχοιο.",
"Ψ319":"ἀλλ᾽ ὃς μέν θ᾽ ἵπποισι καὶ ἅρμασιν οἷσι πεποιθὼς",
"Ψ320":"ἀφραδέως ἐπὶ πολλὸν ἑλίσσεται ἔνθα καὶ ἔνθα,",
"Ψ321":"ἵπποι δὲ πλανόωνται ἀνὰ δρόμον, οὐδὲ κατίσχει:",
"Ψ322":"ὃς δέ κε κέρδεα εἰδῇ ἐλαύνων ἥσσονας ἵππους,",
"Ψ323":"αἰεὶ τέρμ᾽ ὁρόων στρέφει ἐγγύθεν, οὐδέ ἑ λήθει",
"Ψ324":"ὅππως τὸ πρῶτον τανύσῃ βοέοισιν ἱμᾶσιν,",
"Ψ325":"ἀλλ᾽ ἔχει ἀσφαλέως καὶ τὸν προὔχοντα δοκεύει.",
"Ψ326":"σῆμα δέ τοι ἐρέω μάλ᾽ ἀριφραδές, οὐδέ σε λήσει.",
"Ψ327":"ἕστηκε ξύλον αὖον ὅσον τ᾽ ὄργυι᾽ ὑπὲρ αἴης",
"Ψ328":"ἢ δρυὸς ἢ πεύκης: τὸ μὲν οὐ καταπύθεται ὄμβρῳ,",
"Ψ329":"λᾶε δὲ τοῦ ἑκάτερθεν ἐρηρέδαται δύο λευκὼ",
"Ψ330":"ἐν ξυνοχῇσιν ὁδοῦ, λεῖος δ᾽ ἱππόδρομος ἀμφὶς",
"Ψ331":"ἤ τευ σῆμα βροτοῖο πάλαι κατατεθνηῶτος,",
"Ψ332":"ἢ τό γε νύσσα τέτυκτο ἐπὶ προτέρων ἀνθρώπων,",
"Ψ333":"καὶ νῦν τέρματ᾽ ἔθηκε ποδάρκης δῖος Ἀχιλλεύς.",
"Ψ334":"τῷ σὺ μάλ᾽ ἐγχρίμψας ἐλάαν σχεδὸν ἅρμα καὶ ἵππους,",
"Ψ335":"αὐτὸς δὲ κλινθῆναι ἐϋπλέκτῳ ἐνὶ δίφρῳ",
"Ψ336":"ἦκ᾽ ἐπ᾽ ἀριστερὰ τοῖιν: ἀτὰρ τὸν δεξιὸν ἵππον",
"Ψ337":"κένσαι ὁμοκλήσας, εἶξαί τέ οἱ ἡνία χερσίν.",
"Ψ338":"ἐν νύσσῃ δέ τοι ἵππος ἀριστερὸς ἐγχριμφθήτω,",
"Ψ339":"ὡς ἄν τοι πλήμνη γε δοάσσεται ἄκρον ἱκέσθαι",
"Ψ340":"κύκλου ποιητοῖο: λίθου δ᾽ ἀλέασθαι ἐπαυρεῖν,",
"Ψ341":"μή πως ἵππους τε τρώσῃς κατά θ᾽ ἅρματα ἄξῃς:",
"Ψ342":"χάρμα δὲ τοῖς ἄλλοισιν, ἐλεγχείη δὲ σοὶ αὐτῷ",
"Ψ343":"ἔσσεται: ἀλλὰ φίλος φρονέων πεφυλαγμένος εἶναι.",
"Ψ344":"εἰ γάρ κ᾽ ἐν νύσσῃ γε παρεξελάσῃσθα διώκων,",
"Ψ345":"οὐκ ἔσθ᾽ ὅς κέ σ᾽ ἕλῃσι μετάλμενος οὐδὲ παρέλθῃ,",
"Ψ346":"οὐδ᾽ εἴ κεν μετόπισθεν Ἀρίονα δῖον ἐλαύνοι",
"Ψ347":"Ἀδρήστου ταχὺν ἵππον, ὃς ἐκ θεόφιν γένος ἦεν,",
"Ψ348":"ἢ τοὺς Λαομέδοντος, οἳ ἐνθάδε γ᾽ ἔτραφεν ἐσθλοί.",
"Ψ349":"ὣς εἰπὼν Νέστωρ Νηλήϊος ἂψ ἐνὶ χώρῃ",
"Ψ350":"ἕζετ᾽, ἐπεὶ ᾧ παιδὶ ἑκάστου πείρατ᾽ ἔειπε.",
"Ψ351":"Μηριόνης δ᾽ ἄρα πέμπτος ἐΰτριχας ὁπλίσαθ᾽ ἵππους.",
"Ψ352":"ἂν δ᾽ ἔβαν ἐς δίφρους, ἐν δὲ κλήρους ἐβάλοντο:",
"Ψ353":"πάλλ᾽ Ἀχιλεύς, ἐκ δὲ κλῆρος θόρε Νεστορίδαο",
"Ψ354":"Ἀντιλόχου: μετὰ τὸν δ᾽ ἔλαχε κρείων Εὔμηλος:",
"Ψ355":"τῷ δ᾽ ἄρ᾽ ἐπ᾽ Ἀτρεΐδης δουρὶ κλειτὸς Μενέλαος,",
"Ψ356":"τῷ δ᾽ ἐπὶ Μηριόνης λάχ᾽ ἐλαυνέμεν: ὕστατος αὖτε",
"Ψ357":"Τυδεΐδης ὄχ᾽ ἄριστος ἐὼν λάχ᾽ ἐλαυνέμεν ἵππους.",
"Ψ358":"στὰν δὲ μεταστοιχί, σήμηνε δὲ τέρματ᾽ Ἀχιλλεὺς",
"Ψ359":"τηλόθεν ἐν λείῳ πεδίῳ: παρὰ δὲ σκοπὸν εἷσεν",
"Ψ360":"ἀντίθεον Φοίνικα ὀπάονα πατρὸς ἑοῖο,",
"Ψ361":"ὡς μεμνέῳτο δρόμους καὶ ἀληθείην ἀποείποι.",
"Ψ362":"οἳ δ᾽ ἅμα πάντες ἐφ᾽ ἵπποιιν μάστιγας ἄειραν,",
"Ψ363":"πέπληγόν θ᾽ ἱμᾶσιν, ὁμόκλησάν τ᾽ ἐπέεσσιν",
"Ψ364":"ἐσσυμένως: οἳ δ᾽ ὦκα διέπρησσον πεδίοιο",
"Ψ365":"νόσφι νεῶν ταχέως: ὑπὸ δὲ στέρνοισι κονίη",
"Ψ366":"ἵστατ᾽ ἀειρομένη ὥς τε νέφος ἠὲ θύελλα,",
"Ψ367":"χαῖται δ᾽ ἐρρώοντο μετὰ πνοιῇς ἀνέμοιο.",
"Ψ368":"ἅρματα δ᾽ ἄλλοτε μὲν χθονὶ πίλνατο πουλυβοτείρῃ,",
"Ψ369":"ἄλλοτε δ᾽ ἀΐξασκε μετήορα: τοὶ δ᾽ ἐλατῆρες",
"Ψ370":"ἕστασαν ἐν δίφροισι, πάτασσε δὲ θυμὸς ἑκάστου",
"Ψ371":"νίκης ἱεμένων: κέκλοντο δὲ οἷσιν ἕκαστος",
"Ψ372":"ἵπποις, οἳ δ᾽ ἐπέτοντο κονίοντες πεδίοιο.",
"Ψ373":"ἀλλ᾽ ὅτε δὴ πύματον τέλεον δρόμον ὠκέες ἵπποι",
"Ψ374":"ἂψ ἐφ᾽ ἁλὸς πολιῆς, τότε δὴ ἀρετή γε ἑκάστου",
"Ψ375":"φαίνετ᾽, ἄφαρ δ᾽ ἵπποισι τάθη δρόμος: ὦκα δ᾽ ἔπειτα",
"Ψ376":"αἳ Φηρητιάδαο ποδώκεες ἔκφερον ἵπποι.",
"Ψ377":"τὰς δὲ μετ᾽ ἐξέφερον Διομήδεος ἄρσενες ἵπποι",
"Ψ378":"Τρώϊοι, οὐδέ τι πολλὸν ἄνευθ᾽ ἔσαν, ἀλλὰ μάλ᾽ ἐγγύς:",
"Ψ379":"αἰεὶ γὰρ δίφρου ἐπιβησομένοισιν ἐΐκτην,",
"Ψ380":"πνοιῇ δ᾽ Εὐμήλοιο μετάφρενον εὐρέε τ᾽ ὤμω",
"Ψ381":"θέρμετ᾽: ἐπ᾽ αὐτῷ γὰρ κεφαλὰς καταθέντε πετέσθην.",
"Ψ382":"καί νύ κεν ἢ παρέλασσ᾽ ἢ ἀμφήριστον ἔθηκεν,",
"Ψ383":"εἰ μὴ Τυδέος υἷϊ κοτέσσατο Φοῖβος Ἀπόλλων,",
"Ψ384":"ὅς ῥά οἱ ἐκ χειρῶν ἔβαλεν μάστιγα φαεινήν.",
"Ψ385":"τοῖο δ᾽ ἀπ᾽ ὀφθαλμῶν χύτο δάκρυα χωομένοιο,",
"Ψ386":"οὕνεκα τὰς μὲν ὅρα ἔτι καὶ πολὺ μᾶλλον ἰούσας,",
"Ψ387":"οἳ δέ οἱ ἐβλάφθησαν ἄνευ κέντροιο θέοντες.",
"Ψ388":"οὐδ᾽ ἄρ᾽ Ἀθηναίην ἐλεφηράμενος λάθ᾽ Ἀπόλλων",
"Ψ389":"Τυδεΐδην, μάλα δ᾽ ὦκα μετέσσυτο ποιμένα λαῶν,",
"Ψ390":"δῶκε δέ οἱ μάστιγα, μένος δ᾽ ἵπποισιν ἐνῆκεν:",
"Ψ391":"ἣ δὲ μετ᾽ Ἀδμήτου υἱὸν κοτέουσ᾽ ἐβεβήκει,",
"Ψ392":"ἵππειον δέ οἱ ἦξε θεὰ ζυγόν: αἳ δέ οἱ ἵπποι",
"Ψ393":"ἀμφὶς ὁδοῦ δραμέτην, ῥυμὸς δ᾽ ἐπὶ γαῖαν ἐλύσθη.",
"Ψ394":"αὐτὸς δ᾽ ἐκ δίφροιο παρὰ τροχὸν ἐξεκυλίσθη,",
"Ψ395":"ἀγκῶνάς τε περιδρύφθη στόμα τε ῥῖνάς τε,",
"Ψ396":"θρυλίχθη δὲ μέτωπον ἐπ᾽ ὀφρύσι: τὼ δέ οἱ ὄσσε",
"Ψ397":"δακρυόφι πλῆσθεν, θαλερὴ δέ οἱ ἔσχετο φωνή.",
"Ψ398":"Τυδεΐδης δὲ παρατρέψας ἔχε μώνυχας ἵππους,",
"Ψ399":"πολλὸν τῶν ἄλλων ἐξάλμενος: ἐν γὰρ Ἀθήνη",
"Ψ400":"ἵπποις ἧκε μένος καὶ ἐπ᾽ αὐτῷ κῦδος ἔθηκε.",
"Ψ401":"τῷ δ᾽ ἄρ᾽ ἐπ᾽ Ἀτρεΐδης εἶχε ξανθὸς Μενέλαος.",
"Ψ402":"Ἀντίλοχος δ᾽ ἵπποισιν ἐκέκλετο πατρὸς ἑοῖο:",
"Ψ403":"ἔμβητον καὶ σφῶϊ: τιταίνετον ὅττι τάχιστα.",
"Ψ404":"ἤτοι μὲν κείνοισιν ἐριζέμεν οὔ τι κελεύω",
"Ψ405":"Τυδεΐδεω ἵπποισι δαΐφρονος, οἷσιν Ἀθήνη",
"Ψ406":"νῦν ὤρεξε τάχος καὶ ἐπ᾽ αὐτῷ κῦδος ἔθηκεν:",
"Ψ407":"ἵππους δ᾽ Ἀτρεΐδαο κιχάνετε, μὴ δὲ λίπησθον,",
"Ψ408":"καρπαλίμως, μὴ σφῶϊν ἐλεγχείην καταχεύῃ",
"Ψ409":"Αἴθη θῆλυς ἐοῦσα: τί ἢ λείπεσθε φέριστοι;",
"Ψ410":"ὧδε γὰρ ἐξερέω, καὶ μὴν τετελεσμένον ἔσται:",
"Ψ411":"οὐ σφῶϊν κομιδὴ παρὰ Νέστορι ποιμένι λαῶν",
"Ψ412":"ἔσσεται, αὐτίκα δ᾽ ὔμμε κατακτενεῖ ὀξέϊ χαλκῷ,",
"Ψ413":"αἴ κ᾽ ἀποκηδήσαντε φερώμεθα χεῖρον ἄεθλον.",
"Ψ414":"ἀλλ᾽ ἐφομαρτεῖτον καὶ σπεύδετον ὅττι τάχιστα:",
"Ψ415":"ταῦτα δ᾽ ἐγὼν αὐτὸς τεχνήσομαι ἠδὲ νοήσω",
"Ψ416":"στεινωπῷ ἐν ὁδῷ παραδύμεναι, οὐδέ με λήσει.",
"Ψ417":"ὣς ἔφαθ᾽, οἳ δὲ ἄνακτος ὑποδείσαντες ὁμοκλὴν",
"Ψ418":"μᾶλλον ἐπιδραμέτην ὀλίγον χρόνον: αἶψα δ᾽ ἔπειτα",
"Ψ419":"στεῖνος ὁδοῦ κοίλης ἴδεν Ἀντίλοχος μενεχάρμης.",
"Ψ420":"ῥωχμὸς ἔην γαίης, ᾗ χειμέριον ἀλὲν ὕδωρ",
"Ψ421":"ἐξέρρηξεν ὁδοῖο, βάθυνε δὲ χῶρον ἅπαντα:",
"Ψ422":"τῇ ῥ᾽ εἶχεν Μενέλαος ἁματροχιὰς ἀλεείνων.",
"Ψ423":"Ἀντίλοχος δὲ παρατρέψας ἔχε μώνυχας ἵππους",
"Ψ424":"ἐκτὸς ὁδοῦ, ὀλίγον δὲ παρακλίνας ἐδίωκεν.",
"Ψ425":"Ἀτρεΐδης δ᾽ ἔδεισε καὶ Ἀντιλόχῳ ἐγεγώνει:",
"Ψ426":"Ἀντίλοχ᾽ ἀφραδέως ἱππάζεαι, ἀλλ᾽ ἄνεχ᾽ ἵππους:",
"Ψ427":"στεινωπὸς γὰρ ὁδός, τάχα δ᾽ εὐρυτέρη παρελάσσαι:",
"Ψ428":"μή πως ἀμφοτέρους δηλήσεαι ἅρματι κύρσας.",
"Ψ429":"ὣς ἔφατ᾽, Ἀντίλοχος δ᾽ ἔτι καὶ πολὺ μᾶλλον ἔλαυνε",
"Ψ430":"κέντρῳ ἐπισπέρχων ὡς οὐκ ἀΐοντι ἐοικώς.",
"Ψ431":"ὅσσα δὲ δίσκου οὖρα κατωμαδίοιο πέλονται,",
"Ψ432":"ὅν τ᾽ αἰζηὸς ἀφῆκεν ἀνὴρ πειρώμενος ἥβης,",
"Ψ433":"τόσσον ἐπιδραμέτην: αἳ δ᾽ ἠρώησαν ὀπίσσω",
"Ψ434":"Ἀτρεΐδεω: αὐτὸς γὰρ ἑκὼν μεθέηκεν ἐλαύνειν",
"Ψ435":"μή πως συγκύρσειαν ὁδῷ ἔνι μώνυχες ἵπποι,",
"Ψ436":"δίφρους τ᾽ ἀνστρέψειαν ἐϋπλεκέας, κατὰ δ᾽ αὐτοὶ",
"Ψ437":"ἐν κονίῃσι πέσοιεν ἐπειγόμενοι περὶ νίκης.",
"Ψ438":"τὸν καὶ νεικείων προσέφη ξανθὸς Μενέλαος:",
"Ψ439":"Ἀντίλοχ᾽ οὔ τις σεῖο βροτῶν ὀλοώτερος ἄλλος:",
"Ψ440":"ἔρρ᾽, ἐπεὶ οὔ σ᾽ ἔτυμόν γε φάμεν πεπνῦσθαι Ἀχαιοί.",
"Ψ441":"ἀλλ᾽ οὐ μὰν οὐδ᾽ ὧς ἄτερ ὅρκου οἴσῃ ἄεθλον.",
"Ψ442":"ὣς εἰπὼν ἵπποισιν ἐκέκλετο φώνησέν τε:",
"Ψ443":"μή μοι ἐρύκεσθον μὴ δ᾽ ἕστατον ἀχνυμένω κῆρ.",
"Ψ444":"φθήσονται τούτοισι πόδες καὶ γοῦνα καμόντα",
"Ψ445":"ἢ ὑμῖν: ἄμφω γὰρ ἀτέμβονται νεότητος.",
"Ψ446":"ὣς ἔφαθ᾽, οἳ δὲ ἄνακτος ὑποδείσαντες ὁμοκλὴν",
"Ψ447":"μᾶλλον ἐπιδραμέτην, τάχα δέ σφισιν ἄγχι γένοντο.",
"Ψ448":"Ἀργεῖοι δ᾽ ἐν ἀγῶνι καθήμενοι εἰσορόωντο",
"Ψ449":"ἵππους: τοὶ δὲ πέτοντο κονίοντες πεδίοιο.",
"Ψ450":"πρῶτος δ᾽ Ἰδομενεὺς Κρητῶν ἀγὸς ἐφράσαθ᾽ ἵππους:",
"Ψ451":"ἧστο γὰρ ἐκτὸς ἀγῶνος ὑπέρτατος ἐν περιωπῇ:",
"Ψ452":"τοῖο δ᾽ ἄνευθεν ἐόντος ὁμοκλητῆρος ἀκούσας",
"Ψ453":"ἔγνω, φράσσατο δ᾽ ἵππον ἀριπρεπέα προὔχοντα,",
"Ψ454":"ὃς τὸ μὲν ἄλλο τόσον φοῖνιξ ἦν, ἐν δὲ μετώπῳ",
"Ψ455":"λευκὸν σῆμα τέτυκτο περίτροχον ἠΰτε μήνη.",
"Ψ456":"στῆ δ᾽ ὀρθὸς καὶ μῦθον ἐν Ἀργείοισιν ἔειπεν:",
"Ψ457":"ὦ φίλοι Ἀργείων ἡγήτορες ἠδὲ μέδοντες",
"Ψ458":"οἶος ἐγὼν ἵππους αὐγάζομαι ἦε καὶ ὑμεῖς;",
"Ψ459":"ἄλλοι μοι δοκέουσι παροίτεροι ἔμμεναι ἵπποι,",
"Ψ460":"ἄλλος δ᾽ ἡνίοχος ἰνδάλλεται: αἳ δέ που αὐτοῦ",
"Ψ461":"ἔβλαβεν ἐν πεδίῳ, αἳ κεῖσέ γε φέρτεραι ἦσαν:",
"Ψ462":"ἤτοι γὰρ τὰς πρῶτα ἴδον περὶ τέρμα βαλούσας,",
"Ψ463":"νῦν δ᾽ οὔ πῃ δύναμαι ἰδέειν: πάντῃ δέ μοι ὄσσε",
"Ψ464":"Τρωϊκὸν ἂμ πεδίον παπταίνετον εἰσορόωντι:",
"Ψ465":"ἦε τὸν ἡνίοχον φύγον ἡνία, οὐδὲ δυνάσθη",
"Ψ466":"εὖ σχεθέειν περὶ τέρμα καὶ οὐκ ἐτύχησεν ἑλίξας:",
"Ψ467":"ἔνθά μιν ἐκπεσέειν ὀΐω σύν θ᾽ ἅρματα ἆξαι,",
"Ψ468":"αἳ δ᾽ ἐξηρώησαν, ἐπεὶ μένος ἔλλαβε θυμόν.",
"Ψ469":"ἀλλὰ ἴδεσθε καὶ ὔμμες ἀνασταδόν: οὐ γὰρ ἔγωγε",
"Ψ470":"εὖ διαγιγνώσκω: δοκέει δέ μοι ἔμμεναι ἀνὴρ",
"Ψ471":"Αἰτωλὸς γενεήν, μετὰ δ᾽ Ἀργείοισιν ἀνάσσει",
"Ψ472":"Τυδέος ἱπποδάμου υἱὸς κρατερὸς Διομήδης.",
"Ψ473":"τὸν δ᾽ αἰσχρῶς ἐνένιπεν Ὀϊλῆος ταχὺς Αἴας:",
"Ψ474":"Ἰδομενεῦ τί πάρος λαβρεύεαι; αἳ δέ τ᾽ ἄνευθεν",
"Ψ475":"ἵπποι ἀερσίποδες πολέος πεδίοιο δίενται.",
"Ψ476":"οὔτε νεώτατός ἐσσι μετ᾽ Ἀργείοισι τοσοῦτον,",
"Ψ477":"οὔτέ τοι ὀξύτατον κεφαλῆς ἐκδέρκεται ὄσσε:",
"Ψ478":"ἀλλ᾽ αἰεὶ μύθοις λαβρεύεαι: οὐδέ τί σε χρὴ",
"Ψ479":"λαβραγόρην ἔμεναι: πάρα γὰρ καὶ ἀμείνονες ἄλλοι.",
"Ψ480":"ἵπποι δ᾽ αὐταὶ ἔασι παροίτεραι, αἳ τὸ πάρος περ,",
"Ψ481":"Εὐμήλου, ἐν δ᾽ αὐτὸς ἔχων εὔληρα βέβηκε.",
"Ψ482":"τὸν δὲ χολωσάμενος Κρητῶν ἀγὸς ἀντίον ηὔδα:",
"Ψ483":"Αἶαν νεῖκος ἄριστε κακοφραδὲς ἄλλά τε πάντα",
"Ψ484":"δεύεαι Ἀργείων, ὅτι τοι νόος ἐστὶν ἀπηνής.",
"Ψ485":"δεῦρό νυν ἢ τρίποδος περιδώμεθον ἠὲ λέβητος,",
"Ψ486":"ἴστορα δ᾽ Ἀτρεΐδην Ἀγαμέμνονα θείομεν ἄμφω,",
"Ψ487":"ὁππότεραι πρόσθ᾽ ἵπποι, ἵνα γνώῃς ἀποτίνων.",
"Ψ488":"ὣς ἔφατ᾽, ὄρνυτο δ᾽ αὐτίκ᾽ Ὀϊλῆος ταχὺς Αἴας",
"Ψ489":"χωόμενος χαλεποῖσιν ἀμείψασθαι ἐπέεσσι:",
"Ψ490":"καί νύ κε δὴ προτέρω ἔτ᾽ ἔρις γένετ᾽ ἀμφοτέροισιν,",
"Ψ491":"εἰ μὴ Ἀχιλλεὺς αὐτὸς ἀνίστατο καὶ φάτο μῦθον:",
"Ψ492":"μηκέτι νῦν χαλεποῖσιν ἀμείβεσθον ἐπέεσσιν",
"Ψ493":"Αἶαν Ἰδομενεῦ τε κακοῖς, ἐπεὶ οὐδὲ ἔοικε.",
"Ψ494":"καὶ δ᾽ ἄλλῳ νεμεσᾶτον ὅτις τοιαῦτά γε ῥέζοι.",
"Ψ495":"ἀλλ᾽ ὑμεῖς ἐν ἀγῶνι καθήμενοι εἰσοράασθε",
"Ψ496":"ἵππους: οἳ δὲ τάχ᾽ αὐτοὶ ἐπειγόμενοι περὶ νίκης",
"Ψ497":"ἐνθάδ᾽ ἐλεύσονται: τότε δὲ γνώσεσθε ἕκαστος",
"Ψ498":"ἵππους Ἀργείων, οἳ δεύτεροι οἵ τε πάροιθεν.",
"Ψ499":"ὣς φάτο, Τυδεΐδης δὲ μάλα σχεδὸν ἦλθε διώκων,",
"Ψ500":"μάστι δ᾽ αἰὲν ἔλαυνε κατωμαδόν: οἳ δέ οἱ ἵπποι",
"Ψ501":"ὑψόσ᾽ ἀειρέσθην ῥίμφα πρήσσοντε κέλευθον.",
"Ψ502":"αἰεὶ δ᾽ ἡνίοχον κονίης ῥαθάμιγγες ἔβαλλον,",
"Ψ503":"ἅρματα δὲ χρυσῷ πεπυκασμένα κασσιτέρῳ τε",
"Ψ504":"ἵπποις ὠκυπόδεσσιν ἐπέτρεχον: οὐδέ τι πολλὴ",
"Ψ505":"γίγνετ᾽ ἐπισσώτρων ἁρματροχιὴ κατόπισθεν",
"Ψ506":"ἐν λεπτῇ κονίῃ: τὼ δὲ σπεύδοντε πετέσθην.",
"Ψ507":"στῆ δὲ μέσῳ ἐν ἀγῶνι, πολὺς δ᾽ ἀνεκήκιεν ἱδρὼς",
"Ψ508":"ἵππων ἔκ τε λόφων καὶ ἀπὸ στέρνοιο χαμᾶζε.",
"Ψ509":"αὐτὸς δ᾽ ἐκ δίφροιο χαμαὶ θόρε παμφανόωντος,",
"Ψ510":"κλῖνε δ᾽ ἄρα μάστιγα ποτὶ ζυγόν: οὐδὲ μάτησεν",
"Ψ511":"ἴφθιμος Σθένελος, ἀλλ᾽ ἐσσυμένως λάβ᾽ ἄεθλον,",
"Ψ512":"δῶκε δ᾽ ἄγειν ἑτάροισιν ὑπερθύμοισι γυναῖκα",
"Ψ513":"καὶ τρίποδ᾽ ὠτώεντα φέρειν: ὃ δ᾽ ἔλυεν ὑφ᾽ ἵππους.",
"Ψ514":"τῷ δ᾽ ἄρ᾽ ἐπ᾽ Ἀντίλοχος Νηλήϊος ἤλασεν ἵππους",
"Ψ515":"κέρδεσιν, οὔ τι τάχει γε, παραφθάμενος Μενέλαον:",
"Ψ516":"ἀλλὰ καὶ ὧς Μενέλαος ἔχ᾽ ἐγγύθεν ὠκέας ἵππους.",
"Ψ517":"ὅσσον δὲ τροχοῦ ἵππος ἀφίσταται, ὅς ῥα ἄνακτα",
"Ψ518":"ἕλκῃσιν πεδίοιο τιταινόμενος σὺν ὄχεσφι:",
"Ψ519":"τοῦ μέν τε ψαύουσιν ἐπισσώτρου τρίχες ἄκραι",
"Ψ520":"οὐραῖαι: ὃ δέ τ᾽ ἄγχι μάλα τρέχει, οὐδέ τι πολλὴ",
"Ψ521":"χώρη μεσσηγὺς πολέος πεδίοιο θέοντος:",
"Ψ522":"τόσσον δὴ Μενέλαος ἀμύμονος Ἀντιλόχοιο",
"Ψ523":"λείπετ᾽: ἀτὰρ τὰ πρῶτα καὶ ἐς δίσκουρα λέλειπτο,",
"Ψ524":"ἀλλά μιν αἶψα κίχανεν: ὀφέλλετο γὰρ μένος ἠῢ",
"Ψ525":"ἵππου τῆς Ἀγαμεμνονέης καλλίτριχος Αἴθης:",
"Ψ526":"εἰ δέ κ᾽ ἔτι προτέρω γένετο δρόμος ἀμφοτέροισι,",
"Ψ527":"τώ κέν μιν παρέλασσ᾽ οὐδ᾽ ἀμφήριστον ἔθηκεν.",
"Ψ528":"αὐτὰρ Μηριόνης θεράπων ἐῢς Ἰδομενῆος",
"Ψ529":"λείπετ᾽ ἀγακλῆος Μενελάου δουρὸς ἐρωήν:",
"Ψ530":"βάρδιστοι μὲν γάρ οἱ ἔσαν καλλίτριχες ἵπποι,",
"Ψ531":"ἤκιστος δ᾽ ἦν αὐτὸς ἐλαυνέμεν ἅρμ᾽ ἐν ἀγῶνι.",
"Ψ532":"υἱὸς δ᾽ Ἀδμήτοιο πανύστατος ἤλυθεν ἄλλων",
"Ψ533":"ἕλκων ἅρματα καλὰ ἐλαύνων πρόσσοθεν ἵππους.",
"Ψ534":"τὸν δὲ ἰδὼν ᾤκτειρε ποδάρκης δῖος Ἀχιλλεύς,",
"Ψ535":"στὰς δ᾽ ἄρ᾽ ἐν Ἀργείοις ἔπεα πτερόεντ᾽ ἀγόρευε:",
"Ψ536":"λοῖσθος ἀνὴρ ὤριστος ἐλαύνει μώνυχας ἵππους:",
"Ψ537":"ἀλλ᾽ ἄγε δή οἱ δῶμεν ἀέθλιον ὡς ἐπιεικὲς",
"Ψ538":"δεύτερ᾽: ἀτὰρ τὰ πρῶτα φερέσθω Τυδέος υἱός.",
"Ψ539":"ὣς ἔφαθ᾽, οἳ δ᾽ ἄρα πάντες ἐπῄνεον ὡς ἐκέλευε.",
"Ψ540":"καί νύ κέ οἱ πόρεν ἵππον, ἐπῄνησαν γὰρ Ἀχαιοί,",
"Ψ541":"εἰ μὴ ἄρ᾽ Ἀντίλοχος μεγαθύμου Νέστορος υἱὸς",
"Ψ542":"Πηλεΐδην Ἀχιλῆα δίκῃ ἠμείψατ᾽ ἀναστάς:",
"Ψ543":"ὦ Ἀχιλεῦ μάλα τοι κεχολώσομαι αἴ κε τελέσσῃς",
"Ψ544":"τοῦτο ἔπος: μέλλεις γὰρ ἀφαιρήσεσθαι ἄεθλον",
"Ψ545":"τὰ φρονέων ὅτι οἱ βλάβεν ἅρματα καὶ ταχέ᾽ ἵππω",
"Ψ546":"αὐτός τ᾽ ἐσθλὸς ἐών: ἀλλ᾽ ὤφελεν ἀθανάτοισιν",
"Ψ547":"εὔχεσθαι: τό κεν οὔ τι πανύστατος ἦλθε διώκων.",
"Ψ548":"εἰ δέ μιν οἰκτίρεις καί τοι φίλος ἔπλετο θυμῷ",
"Ψ549":"ἔστί τοι ἐν κλισίῃ χρυσὸς πολύς, ἔστι δὲ χαλκὸς",
"Ψ550":"καὶ πρόβατ᾽, εἰσὶ δέ τοι δμῳαὶ καὶ μώνυχες ἵπποι:",
"Ψ551":"τῶν οἱ ἔπειτ᾽ ἀνελὼν δόμεναι καὶ μεῖζον ἄεθλον",
"Ψ552":"ἠὲ καὶ αὐτίκα νῦν, ἵνα σ᾽ αἰνήσωσιν Ἀχαιοί.",
"Ψ553":"τὴν δ᾽ ἐγὼ οὐ δώσω: περὶ δ᾽ αὐτῆς πειρηθήτω",
"Ψ554":"ἀνδρῶν ὅς κ᾽ ἐθέλῃσιν ἐμοὶ χείρεσσι μάχεσθαι.",
"Ψ555":"ὣς φάτο, μείδησεν δὲ ποδάρκης δῖος Ἀχιλλεὺς",
"Ψ556":"χαίρων Ἀντιλόχῳ, ὅτι οἱ φίλος ἦεν ἑταῖρος:",
"Ψ557":"καί μιν ἀμειβόμενος ἔπεα πτερόεντα προσηύδα:",
"Ψ558":"Ἀντίλοχ᾽, εἰ μὲν δή με κελεύεις οἴκοθεν ἄλλο",
"Ψ559":"Εὐμήλῳ ἐπιδοῦναι, ἐγὼ δέ κε καὶ τὸ τελέσσω.",
"Ψ560":"δώσω οἱ θώρηκα, τὸν Ἀστεροπαῖον ἀπηύρων",
"Ψ561":"χάλκεον, ᾧ πέρι χεῦμα φαεινοῦ κασσιτέροιο",
"Ψ562":"ἀμφιδεδίνηται: πολέος δέ οἱ ἄξιος ἔσται.",
"Ψ563":"ἦ ῥα, καὶ Αὐτομέδοντι φίλῳ ἐκέλευσεν ἑταίρῳ",
"Ψ564":"οἰσέμεναι κλισίηθεν: ὃ δ᾽ ᾤχετο καί οἱ ἔνεικεν,",
"Ψ565":"Εὐμήλῳ δ᾽ ἐν χερσὶ τίθει: ὃ δὲ δέξατο χαίρων.",
"Ψ566":"τοῖσι δὲ καὶ Μενέλαος ἀνίστατο θυμὸν ἀχεύων",
"Ψ567":"Ἀντιλόχῳ ἄμοτον κεχολωμένος: ἐν δ᾽ ἄρα κῆρυξ",
"Ψ568":"χειρὶ σκῆπτρον ἔθηκε, σιωπῆσαί τε κέλευσεν",
"Ψ569":"Ἀργείους: ὃ δ᾽ ἔπειτα μετηύδα ἰσόθεος φώς:",
"Ψ570":"Ἀντίλοχε πρόσθεν πεπνυμένε ποῖον ἔρεξας.",
"Ψ571":"ᾔσχυνας μὲν ἐμὴν ἀρετήν, βλάψας δέ μοι ἵππους",
"Ψ572":"τοὺς σοὺς πρόσθε βαλών, οἵ τοι πολὺ χείρονες ἦσαν.",
"Ψ573":"ἀλλ᾽ ἄγετ᾽ Ἀργείων ἡγήτορες ἠδὲ μέδοντες",
"Ψ574":"ἐς μέσον ἀμφοτέροισι δικάσσατε, μὴ δ᾽ ἐπ᾽ ἀρωγῇ,",
"Ψ575":"μή ποτέ τις εἴπῃσιν Ἀχαιῶν χαλκοχιτώνων:",
"Ψ576":"Ἀντίλοχον ψεύδεσσι βιησάμενος Μενέλαος",
"Ψ577":"οἴχεται ἵππον ἄγων, ὅτι οἱ πολὺ χείρονες ἦσαν",
"Ψ578":"ἵπποι, αὐτὸς δὲ κρείσσων ἀρετῇ τε βίῃ τε.",
"Ψ579":"εἰ δ᾽ ἄγ᾽ ἐγὼν αὐτὸς δικάσω, καί μ᾽ οὔ τινά φημι",
"Ψ580":"ἄλλον ἐπιπλήξειν Δαναῶν: ἰθεῖα γὰρ ἔσται.",
"Ψ581":"Ἀντίλοχ᾽ εἰ δ᾽ ἄγε δεῦρο διοτρεφές, ἣ θέμις ἐστί,",
"Ψ582":"στὰς ἵππων προπάροιθε καὶ ἅρματος, αὐτὰρ ἱμάσθλην",
"Ψ583":"χερσὶν ἔχε ῥαδινήν, ᾗ περ τὸ πρόσθεν ἔλαυνες,",
"Ψ584":"ἵππων ἁψάμενος γαιήοχον ἐννοσίγαιον",
"Ψ585":"ὄμνυθι μὴ μὲν ἑκὼν τὸ ἐμὸν δόλῳ ἅρμα πεδῆσαι.",
"Ψ586":"τὸν δ᾽ αὖτ᾽ Ἀντίλοχος πεπνυμένος ἀντίον ηὔδα:",
"Ψ587":"ἄνσχεο νῦν: πολλὸν γὰρ ἔγωγε νεώτερός εἰμι",
"Ψ588":"σεῖο ἄναξ Μενέλαε, σὺ δὲ πρότερος καὶ ἀρείων.",
"Ψ589":"οἶσθ᾽ οἷαι νέου ἀνδρὸς ὑπερβασίαι τελέθουσι:",
"Ψ590":"κραιπνότερος μὲν γάρ τε νόος, λεπτὴ δέ τε μῆτις.",
"Ψ591":"τώ τοι ἐπιτλήτω κραδίη: ἵππον δέ τοι αὐτὸς",
"Ψ592":"δώσω, τὴν ἀρόμην. εἰ καί νύ κεν οἴκοθεν ἄλλο",
"Ψ593":"μεῖζον ἐπαιτήσειας, ἄφαρ κέ τοι αὐτίκα δοῦναι",
"Ψ594":"βουλοίμην ἢ σοί γε διοτρεφὲς ἤματα πάντα",
"Ψ595":"ἐκ θυμοῦ πεσέειν καὶ δαίμοσιν εἶναι ἀλιτρός.",
"Ψ596":"ἦ ῥα καὶ ἵππον ἄγων μεγαθύμου Νέστορος υἱὸς",
"Ψ597":"ἐν χείρεσσι τίθει Μενελάου: τοῖο δὲ θυμὸς",
"Ψ598":"ἰάνθη ὡς εἴ τε περὶ σταχύεσσιν ἐέρση",
"Ψ599":"ληΐου ἀλδήσκοντος, ὅτε φρίσσουσιν ἄρουραι:",
"Ψ600":"ὣς ἄρα σοὶ Μενέλαε μετὰ φρεσὶ θυμὸς ἰάνθη.",
"Ψ601":"καί μιν φωνήσας ἔπεα πτερόεντα προσηύδα:",
"Ψ602":"Ἀντίλοχε νῦν μέν τοι ἐγὼν ὑποείξομαι αὐτὸς",
"Ψ603":"χωόμενος, ἐπεὶ οὔ τι παρήορος οὐδ᾽ ἀεσίφρων",
"Ψ604":"ἦσθα πάρος: νῦν αὖτε νόον νίκησε νεοίη.",
"Ψ605":"δεύτερον αὖτ᾽ ἀλέασθαι ἀμείνονας ἠπεροπεύειν.",
"Ψ606":"οὐ γάρ κέν με τάχ᾽ ἄλλος ἀνὴρ παρέπεισεν Ἀχαιῶν.",
"Ψ607":"ἀλλὰ σὺ γὰρ δὴ πολλὰ πάθες καὶ πολλὰ μόγησας",
"Ψ608":"σός τε πατὴρ ἀγαθὸς καὶ ἀδελφεὸς εἵνεκ᾽ ἐμεῖο:",
"Ψ609":"τώ τοι λισσομένῳ ἐπιπείσομαι, ἠδὲ καὶ ἵππον",
"Ψ610":"δώσω ἐμήν περ ἐοῦσαν, ἵνα γνώωσι καὶ οἵδε",
"Ψ611":"ὡς ἐμὸς οὔ ποτε θυμὸς ὑπερφίαλος καὶ ἀπηνής.",
"Ψ612":"ἦ ῥα, καὶ Ἀντιλόχοιο Νοήμονι δῶκεν ἑταίρῳ",
"Ψ613":"ἵππον ἄγειν: ὃ δ᾽ ἔπειτα λέβηθ᾽ ἕλε παμφανόωντα.",
"Ψ614":"Μηριόνης δ᾽ ἀνάειρε δύω χρυσοῖο τάλαντα",
"Ψ615":"τέτρατος, ὡς ἔλασεν. πέμπτον δ᾽ ὑπελείπετ᾽ ἄεθλον,",
"Ψ616":"ἀμφίθετος φιάλη: τὴν Νέστορι δῶκεν Ἀχιλλεὺς",
"Ψ617":"Ἀργείων ἀν᾽ ἀγῶνα φέρων, καὶ ἔειπε παραστάς:",
"Ψ618":"τῆ νῦν, καὶ σοὶ τοῦτο γέρον κειμήλιον ἔστω",
"Ψ619":"Πατρόκλοιο τάφου μνῆμ᾽ ἔμμεναι: οὐ γὰρ ἔτ᾽ αὐτὸν",
"Ψ620":"ὄψῃ ἐν Ἀργείοισι: δίδωμι δέ τοι τόδ᾽ ἄεθλον",
"Ψ621":"αὔτως: οὐ γὰρ πύξ γε μαχήσεαι, οὐδὲ παλαίσεις,",
"Ψ622":"οὐδ᾽ ἔτ᾽ ἀκοντιστὺν ἐσδύσεαι, οὐδὲ πόδεσσι",
"Ψ623":"θεύσεαι: ἤδη γὰρ χαλεπὸν κατὰ γῆρας ἐπείγει.",
"Ψ624":"ὣς εἰπὼν ἐν χερσὶ τίθει: ὃ δ᾽ ἐδέξατο χαίρων,",
"Ψ625":"καί μιν φωνήσας ἔπεα πτερόεντα προσηύδα:",
"Ψ626":"ναὶ δὴ ταῦτά γε πάντα τέκος κατὰ μοῖραν ἔειπες:",
"Ψ627":"οὐ γὰρ ἔτ᾽ ἔμπεδα γυῖα φίλος πόδες, οὐδέ τι χεῖρες",
"Ψ628":"ὤμων ἀμφοτέρωθεν ἐπαΐσσονται ἐλαφραί.",
"Ψ629":"εἴθ᾽ ὣς ἡβώοιμι βίη τέ μοι ἔμπεδος εἴη",
"Ψ630":"ὡς ὁπότε κρείοντ᾽ Ἀμαρυγκέα θάπτον Ἐπειοὶ",
"Ψ631":"Βουπρασίῳ, παῖδες δ᾽ ἔθεσαν βασιλῆος ἄεθλα:",
"Ψ632":"ἔνθ᾽ οὔ τίς μοι ὁμοῖος ἀνὴρ γένετ᾽, οὔτ᾽ ἄρ᾽ Ἐπειῶν",
"Ψ633":"οὔτ᾽ αὐτῶν Πυλίων οὔτ᾽ Αἰτωλῶν μεγαθύμων.",
"Ψ634":"πὺξ μὲν ἐνίκησα Κλυτομήδεα Ἤνοπος υἱόν,",
"Ψ635":"Ἀγκαῖον δὲ πάλῃ Πλευρώνιον, ὅς μοι ἀνέστη:",
"Ψ636":"Ἴφικλον δὲ πόδεσσι παρέδραμον ἐσθλὸν ἐόντα,",
"Ψ637":"δουρὶ δ᾽ ὑπειρέβαλον Φυλῆά τε καὶ Πολύδωρον.",
"Ψ638":"οἴοισίν μ᾽ ἵπποισι παρήλασαν Ἀκτορίωνε",
"Ψ639":"πλήθει πρόσθε βαλόντες ἀγασσάμενοι περὶ νίκης,",
"Ψ640":"οὕνεκα δὴ τὰ μέγιστα παρ᾽ αὐτόθι λείπετ᾽ ἄεθλα.",
"Ψ641":"οἳ δ᾽ ἄρ᾽ ἔσαν δίδυμοι: ὃ μὲν ἔμπεδον ἡνιόχευεν,",
"Ψ642":"ἔμπεδον ἡνιόχευ᾽, ὃ δ᾽ ἄρα μάστιγι κέλευεν.",
"Ψ643":"ὥς ποτ᾽ ἔον: νῦν αὖτε νεώτεροι ἀντιοώντων",
"Ψ644":"ἔργων τοιούτων: ἐμὲ δὲ χρὴ γήραϊ λυγρῷ",
"Ψ645":"πείθεσθαι, τότε δ᾽ αὖτε μετέπρεπον ἡρώεσσιν.",
"Ψ646":"ἀλλ᾽ ἴθι καὶ σὸν ἑταῖρον ἀέθλοισι κτερέϊζε.",
"Ψ647":"τοῦτο δ᾽ ἐγὼ πρόφρων δέχομαι, χαίρει δέ μοι ἦτορ,",
"Ψ648":"ὥς μευ ἀεὶ μέμνησαι ἐνηέος, οὐδέ σε λήθω,",
"Ψ649":"τιμῆς ἧς τέ μ᾽ ἔοικε τετιμῆσθαι μετ᾽ Ἀχαιοῖς.",
"Ψ650":"σοὶ δὲ θεοὶ τῶνδ᾽ ἀντὶ χάριν μενοεικέα δοῖεν.",
"Ψ651":"ὣς φάτο, Πηλεΐδης δὲ πολὺν καθ᾽ ὅμιλον Ἀχαιῶν",
"Ψ652":"ᾤχετ᾽, ἐπεὶ πάντ᾽ αἶνον ἐπέκλυε Νηλεΐδαο.",
"Ψ653":"αὐτὰρ ὃ πυγμαχίης ἀλεγεινῆς θῆκεν ἄεθλα:",
"Ψ654":"ἡμίονον ταλαεργὸν ἄγων κατέδησ᾽ ἐν ἀγῶνι",
"Ψ655":"ἑξέτε᾽ ἀδμήτην, ἥ τ᾽ ἀλγίστη δαμάσασθαι:",
"Ψ656":"τῷ δ᾽ ἄρα νικηθέντι τίθει δέπας ἀμφικύπελλον.",
"Ψ657":"στῆ δ᾽ ὀρθὸς καὶ μῦθον ἐν Ἀργείοισιν ἔειπεν:",
"Ψ658":"Ἀτρεΐδη τε καὶ ἄλλοι ἐϋκνήμιδες Ἀχαιοὶ",
"Ψ659":"ἄνδρε δύω περὶ τῶνδε κελεύομεν, ὥ περ ἀρίστω,",
"Ψ660":"πὺξ μάλ᾽ ἀνασχομένω πεπληγέμεν: ᾧ δέ κ᾽ Ἀπόλλων",
"Ψ661":"δώῃ καμμονίην, γνώωσι δὲ πάντες Ἀχαιοί,",
"Ψ662":"ἡμίονον ταλαεργὸν ἄγων κλισίην δὲ νεέσθω:",
"Ψ663":"αὐτὰρ ὃ νικηθεὶς δέπας οἴσεται ἀμφικύπελλον.",
"Ψ664":"ὣς ἔφατ᾽, ὄρνυτο δ᾽ αὐτίκ᾽ ἀνὴρ ἠΰς τε μέγας τε",
"Ψ665":"εἰδὼς πυγμαχίης υἱὸς Πανοπῆος Ἐπειός,",
"Ψ666":"ἅψατο δ᾽ ἡμιόνου ταλαεργοῦ φώνησέν τε:",
"Ψ667":"ἆσσον ἴτω ὅς τις δέπας οἴσεται ἀμφικύπελλον:",
"Ψ668":"ἡμίονον δ᾽ οὔ φημί τιν᾽ ἀξέμεν ἄλλον Ἀχαιῶν",
"Ψ669":"πυγμῇ νικήσαντ᾽, ἐπεὶ εὔχομαι εἶναι ἄριστος.",
"Ψ670":"ἦ οὐχ ἅλις ὅττι μάχης ἐπιδεύομαι; οὐδ᾽ ἄρα πως ἦν",
"Ψ671":"ἐν πάντεσσ᾽ ἔργοισι δαήμονα φῶτα γενέσθαι.",
"Ψ672":"ὧδε γὰρ ἐξερέω, τὸ δὲ καὶ τετελεσμένον ἔσται:",
"Ψ673":"ἀντικρὺ χρόα τε ῥήξω σύν τ᾽ ὀστέ᾽ ἀράξω.",
"Ψ674":"κηδεμόνες δέ οἱ ἐνθάδ᾽ ἀολλέες αὖθι μενόντων,",
"Ψ675":"οἵ κέ μιν ἐξοίσουσιν ἐμῇς ὑπὸ χερσὶ δαμέντα.",
"Ψ676":"ὣς ἔφαθ᾽, οἳ δ᾽ ἄρα πάντες ἀκὴν ἐγένοντο σιωπῇ.",
"Ψ677":"Εὐρύαλος δέ οἱ οἶος ἀνίστατο ἰσόθεος φὼς",
"Ψ678":"Μηκιστῆος υἱὸς Ταλαϊονίδαο ἄνακτος,",
"Ψ679":"ὅς ποτε Θήβας δ᾽ ἦλθε δεδουπότος Οἰδιπόδαο",
"Ψ680":"ἐς τάφον: ἔνθα δὲ πάντας ἐνίκα Καδμείωνας.",
"Ψ681":"τὸν μὲν Τυδεΐδης δουρὶ κλυτὸς ἀμφεπονεῖτο",
"Ψ682":"θαρσύνων ἔπεσιν, μέγα δ᾽ αὐτῷ βούλετο νίκην.",
"Ψ683":"ζῶμα δέ οἱ πρῶτον παρακάββαλεν, αὐτὰρ ἔπειτα",
"Ψ684":"δῶκεν ἱμάντας ἐϋτμήτους βοὸς ἀγραύλοιο.",
"Ψ685":"τὼ δὲ ζωσαμένω βήτην ἐς μέσσον ἀγῶνα,",
"Ψ686":"ἄντα δ᾽ ἀνασχομένω χερσὶ στιβαρῇσιν ἅμ᾽ ἄμφω",
"Ψ687":"σύν ῥ᾽ ἔπεσον, σὺν δέ σφι βαρεῖαι χεῖρες ἔμιχθεν.",
"Ψ688":"δεινὸς δὲ χρόμαδος γενύων γένετ᾽, ἔρρεε δ᾽ ἱδρὼς",
"Ψ689":"πάντοθεν ἐκ μελέων: ἐπὶ δ᾽ ὄρνυτο δῖος Ἐπειός,",
"Ψ690":"κόψε δὲ παπτήναντα παρήϊον: οὐδ᾽ ἄρ᾽ ἔτι δὴν",
"Ψ691":"ἑστήκειν: αὐτοῦ γὰρ ὑπήριπε φαίδιμα γυῖα.",
"Ψ692":"ὡς δ᾽ ὅθ᾽ ὑπὸ φρικὸς Βορέω ἀναπάλλεται ἰχθὺς",
"Ψ693":"θίν᾽ ἐν φυκιόεντι, μέλαν δέ ἑ κῦμα κάλυψεν,",
"Ψ694":"ὣς πληγεὶς ἀνέπαλτ᾽: αὐτὰρ μεγάθυμος Ἐπειὸς",
"Ψ695":"χερσὶ λαβὼν ὤρθωσε: φίλοι δ᾽ ἀμφέσταν ἑταῖροι,",
"Ψ696":"οἵ μιν ἄγον δι᾽ ἀγῶνος ἐφελκομένοισι πόδεσσιν",
"Ψ697":"αἷμα παχὺ πτύοντα κάρη βάλλονθ᾽ ἑτέρωσε:",
"Ψ698":"κὰδ δ᾽ ἀλλοφρονέοντα μετὰ σφίσιν εἷσαν ἄγοντες,",
"Ψ699":"αὐτοὶ δ᾽ οἰχόμενοι κόμισαν δέπας ἀμφικύπελλον.",
"Ψ700":"Πηλεΐδης δ᾽ αἶψ᾽ ἄλλα κατὰ τρίτα θῆκεν ἄεθλα",
"Ψ701":"δεικνύμενος Δαναοῖσι παλαισμοσύνης ἀλεγεινῆς,",
"Ψ702":"τῷ μὲν νικήσαντι μέγαν τρίποδ᾽ ἐμπυριβήτην,",
"Ψ703":"τὸν δὲ δυωδεκάβοιον ἐνὶ σφίσι τῖον Ἀχαιοί:",
"Ψ704":"ἀνδρὶ δὲ νικηθέντι γυναῖκ᾽ ἐς μέσσον ἔθηκε,",
"Ψ705":"πολλὰ δ᾽ ἐπίστατο ἔργα, τίον δέ ἑ τεσσαράβοιον.",
"Ψ706":"στῆ δ᾽ ὀρθὸς καὶ μῦθον ἐν Ἀργείοισιν ἔειπεν:",
"Ψ707":"ὄρνυσθ᾽ οἳ καὶ τούτου ἀέθλου πειρήσεσθον.",
"Ψ708":"ὣς ἔφατ᾽, ὦρτο δ᾽ ἔπειτα μέγας Τελαμώνιος Αἴας,",
"Ψ709":"ἂν δ᾽ Ὀδυσεὺς πολύμητις ἀνίστατο κέρδεα εἰδώς.",
"Ψ710":"ζωσαμένω δ᾽ ἄρα τώ γε βάτην ἐς μέσσον ἀγῶνα,",
"Ψ711":"ἀγκὰς δ᾽ ἀλλήλων λαβέτην χερσὶ στιβαρῇσιν",
"Ψ712":"ὡς ὅτ᾽ ἀμείβοντες, τούς τε κλυτὸς ἤραρε τέκτων",
"Ψ713":"δώματος ὑψηλοῖο βίας ἀνέμων ἀλεείνων.",
"Ψ714":"τετρίγει δ᾽ ἄρα νῶτα θρασειάων ἀπὸ χειρῶν",
"Ψ715":"ἑλκόμενα στερεῶς: κατὰ δὲ νότιος ῥέεν ἱδρώς,",
"Ψ716":"πυκναὶ δὲ σμώδιγγες ἀνὰ πλευράς τε καὶ ὤμους",
"Ψ717":"αἵματι φοινικόεσσαι ἀνέδραμον: οἳ δὲ μάλ᾽ αἰεὶ",
"Ψ718":"νίκης ἱέσθην τρίποδος πέρι ποιητοῖο:",
"Ψ719":"οὔτ᾽ Ὀδυσεὺς δύνατο σφῆλαι οὔδει τε πελάσσαι,",
"Ψ720":"οὔτ᾽ Αἴας δύνατο, κρατερὴ δ᾽ ἔχεν ἲς Ὀδυσῆος.",
"Ψ721":"ἀλλ᾽ ὅτε δή ῥ᾽ ἀνίαζον ἐϋκνήμιδας Ἀχαιούς,",
"Ψ722":"δὴ τότε μιν προσέειπε μέγας Τελαμώνιος Αἴας:",
"Ψ723":"διογενὲς Λαερτιάδη πολυμήχαν᾽ Ὀδυσσεῦ",
"Ψ724":"ἤ μ᾽ ἀνάειρ᾽, ἢ ἐγὼ σέ: τὰ δ᾽ αὖ Διὶ πάντα μελήσει.",
"Ψ725":"ὣς εἰπὼν ἀνάειρε: δόλου δ᾽ οὐ λήθετ᾽ Ὀδυσσεύς:",
"Ψ726":"κόψ᾽ ὄπιθεν κώληπα τυχών, ὑπέλυσε δὲ γυῖα,",
"Ψ727":"κὰδ δ᾽ ἔβαλ᾽ ἐξοπίσω: ἐπὶ δὲ στήθεσσιν Ὀδυσσεὺς",
"Ψ728":"κάππεσε: λαοὶ δ᾽ αὖ θηεῦντό τε θάμβησάν τε.",
"Ψ729":"δεύτερος αὖτ᾽ ἀνάειρε πολύτλας δῖος Ὀδυσσεύς,",
"Ψ730":"κίνησεν δ᾽ ἄρα τυτθὸν ἀπὸ χθονός, οὐδ᾽ ἔτ᾽ ἄειρεν,",
"Ψ731":"ἐν δὲ γόνυ γνάμψεν: ἐπὶ δὲ χθονὶ κάππεσον ἄμφω",
"Ψ732":"πλησίοι ἀλλήλοισι, μιάνθησαν δὲ κονίῃ.",
"Ψ733":"καί νύ κε τὸ τρίτον αὖτις ἀναΐξαντ᾽ ἐπάλαιον,",
"Ψ734":"εἰ μὴ Ἀχιλλεὺς αὐτὸς ἀνίστατο καὶ κατέρυκε:",
"Ψ735":"μηκέτ᾽ ἐρείδεσθον, μὴ δὲ τρίβεσθε κακοῖσι:",
"Ψ736":"νίκη δ᾽ ἀμφοτέροισιν: ἀέθλια δ᾽ ἶσ᾽ ἀνελόντες",
"Ψ737":"ἔρχεσθ᾽, ὄφρα καὶ ἄλλοι ἀεθλεύωσιν Ἀχαιοί.",
"Ψ738":"ὣς ἔφαθ᾽, οἳ δ᾽ ἄρα τοῦ μάλα μὲν κλύον ἠδὲ πίθοντο,",
"Ψ739":"καί ῥ᾽ ἀπομορξαμένω κονίην δύσαντο χιτῶνας.",
"Ψ740":"Πηλεΐδης δ᾽ αἶψ᾽ ἄλλα τίθει ταχυτῆτος ἄεθλα",
"Ψ741":"ἀργύρεον κρητῆρα τετυγμένον: ἓξ δ᾽ ἄρα μέτρα",
"Ψ742":"χάνδανεν, αὐτὰρ κάλλει ἐνίκα πᾶσαν ἐπ᾽ αἶαν",
"Ψ743":"πολλόν, ἐπεὶ Σιδόνες πολυδαίδαλοι εὖ ἤσκησαν,",
"Ψ744":"Φοίνικες δ᾽ ἄγον ἄνδρες ἐπ᾽ ἠεροειδέα πόντον,",
"Ψ745":"στῆσαν δ᾽ ἐν λιμένεσσι, Θόαντι δὲ δῶρον ἔδωκαν:",
"Ψ746":"υἷος δὲ Πριάμοιο Λυκάονος ὦνον ἔδωκε",
"Ψ747":"Πατρόκλῳ ἥρωϊ Ἰησονίδης Εὔνηος.",
"Ψ748":"καὶ τὸν Ἀχιλλεὺς θῆκεν ἄεθλον οὗ ἑτάροιο,",
"Ψ749":"ὅς τις ἐλαφρότατος ποσσὶ κραιπνοῖσι πέλοιτο:",
"Ψ750":"δευτέρῳ αὖ βοῦν θῆκε μέγαν καὶ πίονα δημῷ,",
"Ψ751":"ἡμιτάλαντον δὲ χρυσοῦ λοισθήϊ᾽ ἔθηκε.",
"Ψ752":"στῆ δ᾽ ὀρθὸς καὶ μῦθον ἐν Ἀργείοισιν ἔειπεν:",
"Ψ753":"ὄρνυσθ᾽ οἳ καὶ τούτου ἀέθλου πειρήσεσθε.",
"Ψ754":"ὣς ἔφατ᾽, ὄρνυτο δ᾽ αὐτίκ᾽ Ὀϊλῆος ταχὺς Αἴας,",
"Ψ755":"ἂν δ᾽ Ὀδυσεὺς πολύμητις, ἔπειτα δὲ Νέστορος υἱὸς",
"Ψ756":"Ἀντίλοχος: ὃ γὰρ αὖτε νέους ποσὶ πάντας ἐνίκα.",
"Ψ757":"στὰν δὲ μεταστοιχί: σήμηνε δὲ τέρματ᾽ Ἀχιλλεύς.",
"Ψ758":"τοῖσι δ᾽ ἀπὸ νύσσης τέτατο δρόμος: ὦκα δ᾽ ἔπειτα",
"Ψ759":"ἔκφερ᾽ Ὀϊλιάδης: ἐπὶ δ᾽ ὄρνυτο δῖος Ὀδυσσεὺς",
"Ψ760":"ἄγχι μάλ᾽, ὡς ὅτε τίς τε γυναικὸς ἐϋζώνοιο",
"Ψ761":"στήθεός ἐστι κανών, ὅν τ᾽ εὖ μάλα χερσὶ τανύσσῃ",
"Ψ762":"πηνίον ἐξέλκουσα παρὲκ μίτον, ἀγχόθι δ᾽ ἴσχει",
"Ψ763":"στήθεος: ὣς Ὀδυσεὺς θέεν ἐγγύθεν, αὐτὰρ ὄπισθεν",
"Ψ764":"ἴχνια τύπτε πόδεσσι πάρος κόνιν ἀμφιχυθῆναι:",
"Ψ765":"κὰδ δ᾽ ἄρα οἱ κεφαλῆς χέ᾽ ἀϋτμένα δῖος Ὀδυσσεὺς",
"Ψ766":"αἰεὶ ῥίμφα θέων: ἴαχον δ᾽ ἐπὶ πάντες Ἀχαιοὶ",
"Ψ767":"νίκης ἱεμένῳ, μάλα δὲ σπεύδοντι κέλευον.",
"Ψ768":"ἀλλ᾽ ὅτε δὴ πύματον τέλεον δρόμον, αὐτίκ᾽ Ὀδυσσεὺς",
"Ψ769":"εὔχετ᾽ Ἀθηναίῃ γλαυκώπιδι ὃν κατὰ θυμόν:",
"Ψ770":"κλῦθι θεά, ἀγαθή μοι ἐπίρροθος ἐλθὲ ποδοῖιν.",
"Ψ771":"ὣς ἔφατ᾽ εὐχόμενος: τοῦ δ᾽ ἔκλυε Παλλὰς Ἀθήνη,",
"Ψ772":"γυῖα δ᾽ ἔθηκεν ἐλαφρά, πόδας καὶ χεῖρας ὕπερθεν.",
"Ψ773":"ἀλλ᾽ ὅτε δὴ τάχ᾽ ἔμελλον ἐπαΐξασθαι ἄεθλον,",
"Ψ774":"ἔνθ᾽ Αἴας μὲν ὄλισθε θέων, βλάψεν γὰρ Ἀθήνη,",
"Ψ775":"τῇ ῥα βοῶν κέχυτ᾽ ὄνθος ἀποκταμένων ἐριμύκων,",
"Ψ776":"οὓς ἐπὶ Πατρόκλῳ πέφνεν πόδας ὠκὺς Ἀχιλλεύς:",
"Ψ777":"ἐν δ᾽ ὄνθου βοέου πλῆτο στόμα τε ῥῖνάς τε:",
"Ψ778":"κρητῆρ᾽ αὖτ᾽ ἀνάειρε πολύτλας δῖος Ὀδυσσεύς,",
"Ψ779":"ὡς ἦλθε φθάμενος: ὃ δὲ βοῦν ἕλε φαίδιμος Αἴας.",
"Ψ780":"στῆ δὲ κέρας μετὰ χερσὶν ἔχων βοὸς ἀγραύλοιο",
"Ψ781":"ὄνθον ἀποπτύων, μετὰ δ᾽ Ἀργείοισιν ἔειπεν:",
"Ψ782":"ὢ πόποι ἦ μ᾽ ἔβλαψε θεὰ πόδας, ἣ τὸ πάρος περ",
"Ψ783":"μήτηρ ὣς Ὀδυσῆϊ παρίσταται ἠδ᾽ ἐπαρήγει.",
"Ψ784":"ὣς ἔφαθ᾽, οἳ δ᾽ ἄρα πάντες ἐπ᾽ αὐτῷ ἡδὺ γέλασσαν.",
"Ψ785":"Ἀντίλοχος δ᾽ ἄρα δὴ λοισθήϊον ἔκφερ᾽ ἄεθλον",
"Ψ786":"μειδιόων, καὶ μῦθον ἐν Ἀργείοισιν ἔειπεν:",
"Ψ787":"εἰδόσιν ὔμμ᾽ ἐρέω πᾶσιν φίλοι, ὡς ἔτι καὶ νῦν",
"Ψ788":"ἀθάνατοι τιμῶσι παλαιοτέρους ἀνθρώπους.",
"Ψ789":"Αἴας μὲν γὰρ ἐμεῖ᾽ ὀλίγον προγενέστερός ἐστιν,",
"Ψ790":"οὗτος δὲ προτέρης γενεῆς προτέρων τ᾽ ἀνθρώπων:",
"Ψ791":"ὠμογέροντα δέ μίν φασ᾽ ἔμμεναι: ἀργαλέον δὲ",
"Ψ792":"ποσσὶν ἐριδήσασθαι Ἀχαιοῖς, εἰ μὴ Ἀχιλλεῖ.",
"Ψ793":"ὣς φάτο, κύδηνεν δὲ ποδώκεα Πηλεΐωνα.",
"Ψ794":"τὸν δ᾽ Ἀχιλεὺς μύθοισιν ἀμειβόμενος προσέειπεν:",
"Ψ795":"Ἀντίλοχ᾽ οὐ μέν τοι μέλεος εἰρήσεται αἶνος,",
"Ψ796":"ἀλλά τοι ἡμιτάλαντον ἐγὼ χρυσοῦ ἐπιθήσω.",
"Ψ797":"ὣς εἰπὼν ἐν χερσὶ τίθει, ὃ δ᾽ ἐδέξατο χαίρων.",
"Ψ798":"αὐτὰρ Πηλεΐδης κατὰ μὲν δολιχόσκιον ἔγχος",
"Ψ799":"θῆκ᾽ ἐς ἀγῶνα φέρων, κατὰ δ᾽ ἀσπίδα καὶ τρυφάλειαν",
"Ψ800":"τεύχεα Σαρπήδοντος, ἅ μιν Πάτροκλος ἀπηύρα.",
"Ψ801":"στῆ δ᾽ ὀρθὸς καὶ μῦθον ἐν Ἀργείοισιν ἔειπεν:",
"Ψ802":"ἄνδρε δύω περὶ τῶνδε κελεύομεν, ὥ περ ἀρίστω,",
"Ψ803":"τεύχεα ἑσσαμένω ταμεσίχροα χαλκὸν ἑλόντε",
"Ψ804":"ἀλλήλων προπάροιθεν ὁμίλου πειρηθῆναι.",
"Ψ805":"ὁππότερός κε φθῇσιν ὀρεξάμενος χρόα καλόν,",
"Ψ806":"ψαύσῃ δ᾽ ἐνδίνων διά τ᾽ ἔντεα καὶ μέλαν αἷμα,",
"Ψ807":"τῷ μὲν ἐγὼ δώσω τόδε φάσγανον ἀργυρόηλον",
"Ψ808":"καλὸν Θρηΐκιον, τὸ μὲν Ἀστεροπαῖον ἀπηύρων:",
"Ψ809":"τεύχεα δ᾽ ἀμφότεροι ξυνήϊα ταῦτα φερέσθων:",
"Ψ810":"καί σφιν δαῖτ᾽ ἀγαθὴν παραθήσομεν ἐν κλισίῃσιν.",
"Ψ811":"ὣς ἔφατ᾽, ὦρτο δ᾽ ἔπειτα μέγας Τελαμώνιος Αἴας,",
"Ψ812":"ἂν δ᾽ ἄρα Τυδεΐδης ὦρτο, κρατερὸς Διομήδης.",
"Ψ813":"οἳ δ᾽ ἐπεὶ οὖν ἑκάτερθεν ὁμίλου θωρήχθησαν,",
"Ψ814":"ἐς μέσον ἀμφοτέρω συνίτην μεμαῶτε μάχεσθαι",
"Ψ815":"δεινὸν δερκομένω: θάμβος δ᾽ ἔχε πάντας Ἀχαιούς.",
"Ψ816":"ἀλλ᾽ ὅτε δὴ σχεδὸν ἦσαν ἐπ᾽ ἀλλήλοισιν ἰόντες,",
"Ψ817":"τρὶς μὲν ἐπήϊξαν, τρὶς δὲ σχεδὸν ὁρμήθησαν.",
"Ψ818":"ἔνθ᾽ Αἴας μὲν ἔπειτα κατ᾽ ἀσπίδα πάντοσ᾽ ἐΐσην",
"Ψ819":"νύξ᾽, οὐδὲ χρό᾽ ἵκανεν: ἔρυτο γὰρ ἔνδοθι θώρηξ:",
"Ψ820":"Τυδεΐδης δ᾽ ἄρ᾽ ἔπειτα ὑπὲρ σάκεος μεγάλοιο",
"Ψ821":"αἰὲν ἐπ᾽ αὐχένι κῦρε φαεινοῦ δουρὸς ἀκωκῇ.",
"Ψ822":"καὶ τότε δή ῥ᾽ Αἴαντι περιδείσαντες Ἀχαιοὶ",
"Ψ823":"παυσαμένους ἐκέλευσαν ἀέθλια ἶσ᾽ ἀνελέσθαι.",
"Ψ824":"αὐτὰρ Τυδεΐδῃ δῶκεν μέγα φάσγανον ἥρως",
"Ψ825":"σὺν κολεῷ τε φέρων καὶ ἐϋτμήτῳ τελαμῶνι.",
"Ψ826":"αὐτὰρ Πηλεΐδης θῆκεν σόλον αὐτοχόωνον",
"Ψ827":"ὃν πρὶν μὲν ῥίπτασκε μέγα σθένος Ἠετίωνος:",
"Ψ828":"ἀλλ᾽ ἤτοι τὸν ἔπεφνε ποδάρκης δῖος Ἀχιλλεύς,",
"Ψ829":"τὸν δ᾽ ἄγετ᾽ ἐν νήεσσι σὺν ἄλλοισι κτεάτεσσι.",
"Ψ830":"στῆ δ᾽ ὀρθὸς καὶ μῦθον ἐν Ἀργείοισιν ἔειπεν:",
"Ψ831":"ὄρνυσθ᾽ οἳ καὶ τούτου ἀέθλου πειρήσεσθε.",
"Ψ832":"εἴ οἱ καὶ μάλα πολλὸν ἀπόπροθι πίονες ἀγροί,",
"Ψ833":"ἕξει μιν καὶ πέντε περιπλομένους ἐνιαυτοὺς",
"Ψ834":"χρεώμενος: οὐ μὲν γάρ οἱ ἀτεμβόμενός γε σιδήρου",
"Ψ835":"ποιμὴν οὐδ᾽ ἀροτὴρ εἶσ᾽ ἐς πόλιν, ἀλλὰ παρέξει.",
"Ψ836":"ὣς ἔφατ᾽, ὦρτο δ᾽ ἔπειτα μενεπτόλεμος Πολυποίτης,",
"Ψ837":"ἂν δὲ Λεοντῆος κρατερὸν μένος ἀντιθέοιο,",
"Ψ838":"ἂν δ᾽ Αἴας Τελαμωνιάδης καὶ δῖος Ἐπειός.",
"Ψ839":"ἑξείης δ᾽ ἵσταντο, σόλον δ᾽ ἕλε δῖος Ἐπειός,",
"Ψ840":"ἧκε δὲ δινήσας: γέλασαν δ᾽ ἐπὶ πάντες Ἀχαιοί.",
"Ψ841":"δεύτερος αὖτ᾽ ἀφέηκε Λεοντεὺς ὄζος Ἄρηος:",
"Ψ842":"τὸ τρίτον αὖτ᾽ ἔρριψε μέγας Τελαμώνιος Αἴας",
"Ψ843":"χειρὸς ἄπο στιβαρῆς, καὶ ὑπέρβαλε σήματα πάντων.",
"Ψ844":"ἀλλ᾽ ὅτε δὴ σόλον εἷλε μενεπτόλεμος Πολυποίτης,",
"Ψ845":"ὅσσόν τίς τ᾽ ἔρριψε καλαύροπα βουκόλος ἀνήρ,",
"Ψ846":"ἣ δέ θ᾽ ἑλισσομένη πέτεται διὰ βοῦς ἀγελαίας,",
"Ψ847":"τόσσον παντὸς ἀγῶνος ὑπέρβαλε: τοὶ δὲ βόησαν.",
"Ψ848":"ἀνστάντες δ᾽ ἕταροι Πολυποίταο κρατεροῖο",
"Ψ849":"νῆας ἔπι γλαφυρὰς ἔφερον βασιλῆος ἄεθλον.",
"Ψ850":"αὐτὰρ ὃ τοξευτῇσι τίθει ἰόεντα σίδηρον,",
"Ψ851":"κὰδ δ᾽ ἐτίθει δέκα μὲν πελέκεας, δέκα δ᾽ ἡμιπέλεκκα,",
"Ψ852":"ἱστὸν δ᾽ ἔστησεν νηὸς κυανοπρῴροιο",
"Ψ853":"τηλοῦ ἐπὶ ψαμάθοις, ἐκ δὲ τρήρωνα πέλειαν",
"Ψ854":"λεπτῇ μηρίνθῳ δῆσεν ποδός, ἧς ἄρ᾽ ἀνώγει",
"Ψ855":"τοξεύειν: ὃς μέν κε βάλῃ τρήρωνα πέλειαν,",
"Ψ856":"πάντας ἀειράμενος πελέκεας οἶκον δὲ φερέσθω:",
"Ψ857":"ὃς δέ κε μηρίνθοιο τύχῃ ὄρνιθος ἁμαρτών,",
"Ψ858":"ἥσσων γὰρ δὴ κεῖνος, ὃ δ᾽ οἴσεται ἡμιπέλεκκα.",
"Ψ859":"ὣς ἔφατ᾽, ὦρτο δ᾽ ἔπειτα βίη Τεύκροιο ἄνακτος,",
"Ψ860":"ἂν δ᾽ ἄρα Μηριόνης θεράπων ἐῢς Ἰδομενῆος.",
"Ψ861":"κλήρους δ᾽ ἐν κυνέῃ χαλκήρεϊ πάλλον ἑλόντες,",
"Ψ862":"Τεῦκρος δὲ πρῶτος κλήρῳ λάχεν: αὐτίκα δ᾽ ἰὸν",
"Ψ863":"ἧκεν ἐπικρατέως, οὐδ᾽ ἠπείλησεν ἄνακτι",
"Ψ864":"ἀρνῶν πρωτογόνων ῥέξειν κλειτὴν ἑκατόμβην.",
"Ψ865":"ὄρνιθος μὲν ἅμαρτε: μέγηρε γάρ οἱ τό γ᾽ Ἀπόλλων:",
"Ψ866":"αὐτὰρ ὃ μήρινθον βάλε πὰρ πόδα, τῇ δέδετ᾽ ὄρνις:",
"Ψ867":"ἀντικρὺ δ᾽ ἀπὸ μήρινθον τάμε πικρὸς ὀϊστός.",
"Ψ868":"ἣ μὲν ἔπειτ᾽ ἤϊξε πρὸς οὐρανόν, ἣ δὲ παρείθη",
"Ψ869":"μήρινθος ποτὶ γαῖαν: ἀτὰρ κελάδησαν Ἀχαιοί.",
"Ψ870":"σπερχόμενος δ᾽ ἄρα Μηριόνης ἐξείρυσε χειρὸς",
"Ψ871":"τόξον: ἀτὰρ δὴ ὀϊστὸν ἔχεν πάλαι, ὡς ἴθυνεν.",
"Ψ872":"αὐτίκα δ᾽ ἠπείλησεν ἑκηβόλῳ Ἀπόλλωνι",
"Ψ873":"ἀρνῶν πρωτογόνων ῥέξειν κλειτὴν ἑκατόμβην.",
"Ψ874":"ὕψι δ᾽ ὑπὸ νεφέων εἶδε τρήρωνα πέλειαν:",
"Ψ875":"τῇ ῥ᾽ ὅ γε δινεύουσαν ὑπὸ πτέρυγος βάλε μέσσην,",
"Ψ876":"ἀντικρὺ δὲ διῆλθε βέλος: τὸ μὲν ἂψ ἐπὶ γαίῃ",
"Ψ877":"πρόσθεν Μηριόναο πάγη ποδός: αὐτὰρ ἣ ὄρνις",
"Ψ878":"ἱστῷ ἐφεζομένη νηὸς κυανοπρῴροιο",
"Ψ879":"αὐχέν᾽ ἀπεκρέμασεν, σὺν δὲ πτερὰ πυκνὰ λίασθεν.",
"Ψ880":"ὠκὺς δ᾽ ἐκ μελέων θυμὸς πτάτο, τῆλε δ᾽ ἀπ᾽ αὐτοῦ",
"Ψ881":"κάππεσε: λαοὶ δ᾽ αὖ θηεῦντό τε θάμβησάν τε.",
"Ψ882":"ἂν δ᾽ ἄρα Μηριόνης πελέκεας δέκα πάντας ἄειρε,",
"Ψ883":"Τεῦκρος δ᾽ ἡμιπέλεκκα φέρεν κοίλας ἐπὶ νῆας.",
"Ψ884":"αὐτὰρ Πηλεΐδης κατὰ μὲν δολιχόσκιον ἔγχος,",
"Ψ885":"κὰδ δὲ λέβητ᾽ ἄπυρον βοὸς ἄξιον ἀνθεμόεντα",
"Ψ886":"θῆκ᾽ ἐς ἀγῶνα φέρων: καί ῥ᾽ ἥμονες ἄνδρες ἀνέσταν:",
"Ψ887":"ἂν μὲν ἄρ᾽ Ἀτρεΐδης εὐρὺ κρείων Ἀγαμέμνων,",
"Ψ888":"ἂν δ᾽ ἄρα Μηριόνης, θεράπων ἐῢς Ἰδομενῆος.",
"Ψ889":"τοῖσι δὲ καὶ μετέειπε ποδάρκης δῖος Ἀχιλλεύς:",
"Ψ890":"Ἀτρεΐδη: ἴδμεν γὰρ ὅσον προβέβηκας ἁπάντων",
"Ψ891":"ἠδ᾽ ὅσσον δυνάμει τε καὶ ἥμασιν ἔπλευ ἄριστος:",
"Ψ892":"ἀλλὰ σὺ μὲν τόδ᾽ ἄεθλον ἔχων κοίλας ἐπὶ νῆας",
"Ψ893":"ἔρχευ, ἀτὰρ δόρυ Μηριόνῃ ἥρωϊ πόρωμεν,",
"Ψ894":"εἰ σύ γε σῷ θυμῷ ἐθέλοις: κέλομαι γὰρ ἔγωγε.",
"Ψ895":"ὣς ἔφατ᾽, οὐδ᾽ ἀπίθησεν ἄναξ ἀνδρῶν Ἀγαμέμνων:",
"Ψ896":"δῶκε δὲ Μηριόνῃ δόρυ χάλκεον: αὐτὰρ ὅ γ᾽ ἥρως",
"Ψ897":"Ταλθυβίῳ κήρυκι δίδου περικαλλὲς ἄεθλον.",
<h4 class="C2">Book 24</h4>"Ω1":"λῦτο δ᾽ ἀγών, λαοὶ δὲ θοὰς ἐπὶ νῆας ἕκαστοι",
"Ω2":"ἐσκίδναντ᾽ ἰέναι. τοὶ μὲν δόρποιο μέδοντο",
"Ω3":"ὕπνου τε γλυκεροῦ ταρπήμεναι: αὐτὰρ Ἀχιλλεὺς",
"Ω4":"κλαῖε φίλου ἑτάρου μεμνημένος, οὐδέ μιν ὕπνος",
"Ω5":"ᾕρει πανδαμάτωρ, ἀλλ᾽ ἐστρέφετ᾽ ἔνθα καὶ ἔνθα",
"Ω6":"Πατρόκλου ποθέων ἀνδροτῆτά τε καὶ μένος ἠΰ,",
"Ω7":"ἠδ᾽ ὁπόσα τολύπευσε σὺν αὐτῷ καὶ πάθεν ἄλγεα",
"Ω8":"ἀνδρῶν τε πτολέμους ἀλεγεινά τε κύματα πείρων:",
"Ω9":"τῶν μιμνησκόμενος θαλερὸν κατὰ δάκρυον εἶβεν,",
"Ω10":"ἄλλοτ᾽ ἐπὶ πλευρὰς κατακείμενος, ἄλλοτε δ᾽ αὖτε",
"Ω11":"ὕπτιος, ἄλλοτε δὲ πρηνής: τοτὲ δ᾽ ὀρθὸς ἀναστὰς",
"Ω12":"δινεύεσκ᾽ ἀλύων παρὰ θῖν᾽ ἁλός: οὐδέ μιν ἠὼς",
"Ω13":"φαινομένη λήθεσκεν ὑπεὶρ ἅλα τ᾽ ἠϊόνας τε.",
"Ω14":"ἀλλ᾽ ὅ γ᾽ ἐπεὶ ζεύξειεν ὑφ᾽ ἅρμασιν ὠκέας ἵππους,",
"Ω15":"Ἕκτορα δ᾽ ἕλκεσθαι δησάσκετο δίφρου ὄπισθεν,",
"Ω16":"τρὶς δ᾽ ἐρύσας περὶ σῆμα Μενοιτιάδαο θανόντος",
"Ω17":"αὖτις ἐνὶ κλισίῃ παυέσκετο, τὸν δέ τ᾽ ἔασκεν",
"Ω18":"ἐν κόνι ἐκτανύσας προπρηνέα: τοῖο δ᾽ Ἀπόλλων",
"Ω19":"πᾶσαν ἀεικείην ἄπεχε χροῒ φῶτ᾽ ἐλεαίρων",
"Ω20":"καὶ τεθνηότα περ: περὶ δ᾽ αἰγίδι πάντα κάλυπτε",
"Ω21":"χρυσείῃ, ἵνα μή μιν ἀποδρύφοι ἑλκυστάζων.",
"Ω22":"ὣς ὃ μὲν Ἕκτορα δῖον ἀείκιζεν μενεαίνων:",
"Ω23":"τὸν δ᾽ ἐλεαίρεσκον μάκαρες θεοὶ εἰσορόωντες,",
"Ω24":"κλέψαι δ᾽ ὀτρύνεσκον ἐΰσκοπον ἀργεϊφόντην.",
"Ω25":"ἔνθ᾽ ἄλλοις μὲν πᾶσιν ἑήνδανεν, οὐδέ ποθ᾽ Ἥρῃ",
"Ω26":"οὐδὲ Ποσειδάων᾽ οὐδὲ γλαυκώπιδι κούρῃ,",
"Ω27":"ἀλλ᾽ ἔχον ὥς σφιν πρῶτον ἀπήχθετο Ἴλιος ἱρὴ",
"Ω28":"καὶ Πρίαμος καὶ λαὸς Ἀλεξάνδρου ἕνεκ᾽ ἄτης,",
"Ω29":"ὃς νείκεσσε θεὰς ὅτε οἱ μέσσαυλον ἵκοντο,",
"Ω30":"τὴν δ᾽ ᾔνησ᾽ ἥ οἱ πόρε μαχλοσύνην ἀλεγεινήν.",
"Ω31":"ἀλλ᾽ ὅτε δή ῥ᾽ ἐκ τοῖο δυωδεκάτη γένετ᾽ ἠώς,",
"Ω32":"καὶ τότ᾽ ἄρ᾽ ἀθανάτοισι μετηύδα Φοῖβος Ἀπόλλων:",
"Ω33":"σχέτλιοί ἐστε θεοί, δηλήμονες: οὔ νύ ποθ᾽ ὑμῖν",
"Ω34":"Ἕκτωρ μηρί᾽ ἔκηε βοῶν αἰγῶν τε τελείων;",
"Ω35":"τὸν νῦν οὐκ ἔτλητε νέκυν περ ἐόντα σαῶσαι",
"Ω36":"ᾗ τ᾽ ἀλόχῳ ἰδέειν καὶ μητέρι καὶ τέκεϊ ᾧ",
"Ω37":"καὶ πατέρι Πριάμῳ λαοῖσί τε, τοί κέ μιν ὦκα",
"Ω38":"ἐν πυρὶ κήαιεν καὶ ἐπὶ κτέρεα κτερίσαιεν.",
"Ω39":"ἀλλ᾽ ὀλοῷ Ἀχιλῆϊ θεοὶ βούλεσθ᾽ ἐπαρήγειν,",
"Ω40":"ᾧ οὔτ᾽ ἂρ φρένες εἰσὶν ἐναίσιμοι οὔτε νόημα",
"Ω41":"γναμπτὸν ἐνὶ στήθεσσι, λέων δ᾽ ὣς ἄγρια οἶδεν,",
"Ω42":"ὅς τ᾽ ἐπεὶ ἂρ μεγάλῃ τε βίῃ καὶ ἀγήνορι θυμῷ",
"Ω43":"εἴξας εἶσ᾽ ἐπὶ μῆλα βροτῶν ἵνα δαῖτα λάβῃσιν:",
"Ω44":"ὣς Ἀχιλεὺς ἔλεον μὲν ἀπώλεσεν, οὐδέ οἱ αἰδὼς",
"Ω45":"γίγνεται, ἥ τ᾽ ἄνδρας μέγα σίνεται ἠδ᾽ ὀνίνησι.",
"Ω46":"μέλλει μέν πού τις καὶ φίλτερον ἄλλον ὀλέσσαι",
"Ω47":"ἠὲ κασίγνητον ὁμογάστριον ἠὲ καὶ υἱόν:",
"Ω48":"ἀλλ᾽ ἤτοι κλαύσας καὶ ὀδυράμενος μεθέηκε:",
"Ω49":"τλητὸν γὰρ Μοῖραι θυμὸν θέσαν ἀνθρώποισιν.",
"Ω50":"αὐτὰρ ὅ γ᾽ Ἕκτορα δῖον, ἐπεὶ φίλον ἦτορ ἀπηύρα,",
"Ω51":"ἵππων ἐξάπτων περὶ σῆμ᾽ ἑτάροιο φίλοιο",
"Ω52":"ἕλκει: οὐ μήν οἱ τό γε κάλλιον οὐδέ τ᾽ ἄμεινον.",
"Ω53":"μὴ ἀγαθῷ περ ἐόντι νεμεσσηθέωμέν οἱ ἡμεῖς:",
"Ω54":"κωφὴν γὰρ δὴ γαῖαν ἀεικίζει μενεαίνων.",
"Ω55":"τὸν δὲ χολωσαμένη προσέφη λευκώλενος Ἥρη:",
"Ω56":"εἴη κεν καὶ τοῦτο τεὸν ἔπος ἀργυρότοξε",
"Ω57":"εἰ δὴ ὁμὴν Ἀχιλῆϊ καὶ Ἕκτορι θήσετε τιμήν.",
"Ω58":"Ἕκτωρ μὲν θνητός τε γυναῖκά τε θήσατο μαζόν:",
"Ω59":"αὐτὰρ Ἀχιλλεύς ἐστι θεᾶς γόνος, ἣν ἐγὼ αὐτὴ",
"Ω60":"θρέψά τε καὶ ἀτίτηλα καὶ ἀνδρὶ πόρον παράκοιτιν",
"Ω61":"Πηλέϊ, ὃς περὶ κῆρι φίλος γένετ᾽ ἀθανάτοισι.",
"Ω62":"πάντες δ᾽ ἀντιάασθε θεοὶ γάμου: ἐν δὲ σὺ τοῖσι",
"Ω63":"δαίνυ᾽ ἔχων φόρμιγγα κακῶν ἕταρ᾽, αἰὲν ἄπιστε.",
"Ω64":"τὴν δ᾽ ἀπαμειβόμενος προσέφη νεφεληγερέτα Ζεύς:",
"Ω65":"Ἥρη μὴ δὴ πάμπαν ἀποσκύδμαινε θεοῖσιν:",
"Ω66":"οὐ μὲν γὰρ τιμή γε μί᾽ ἔσσεται: ἀλλὰ καὶ Ἕκτωρ",
"Ω67":"φίλτατος ἔσκε θεοῖσι βροτῶν οἳ ἐν Ἰλίῳ εἰσίν:",
"Ω68":"ὣς γὰρ ἔμοιγ᾽, ἐπεὶ οὔ τι φίλων ἡμάρτανε δώρων.",
"Ω69":"οὐ γάρ μοί ποτε βωμὸς ἐδεύετο δαιτὸς ἐΐσης",
"Ω70":"λοιβῆς τε κνίσης τε: τὸ γὰρ λάχομεν γέρας ἡμεῖς.",
"Ω71":"ἀλλ᾽ ἤτοι κλέψαι μὲν ἐάσομεν, οὐδέ πῃ ἔστι,",
"Ω72":"λάθρῃ Ἀχιλλῆος θρασὺν Ἕκτορα: ἦ γάρ οἱ αἰεὶ",
"Ω73":"μήτηρ παρμέμβλωκεν ὁμῶς νύκτάς τε καὶ ἦμαρ.",
"Ω74":"ἀλλ᾽ εἴ τις καλέσειε θεῶν Θέτιν ἆσσον ἐμεῖο,",
"Ω75":"ὄφρά τί οἱ εἴπω πυκινὸν ἔπος, ὥς κεν Ἀχιλλεὺς",
"Ω76":"δώρων ἐκ Πριάμοιο λάχῃ ἀπό θ᾽ Ἕκτορα λύσῃ.",
"Ω77":"ὣς ἔφατ᾽, ὦρτο δὲ Ἶρις ἀελλόπος ἀγγελέουσα,",
"Ω78":"μεσσηγὺς δὲ Σάμου τε καὶ Ἴμβρου παιπαλοέσσης",
"Ω79":"ἔνθορε μείλανι πόντῳ: ἐπεστονάχησε δὲ λίμνη.",
"Ω80":"ἣ δὲ μολυβδαίνῃ ἰκέλη ἐς βυσσὸν ὄρουσεν,",
"Ω81":"ἥ τε κατ᾽ ἀγραύλοιο βοὸς κέρας ἐμβεβαυῖα",
"Ω82":"ἔρχεται ὠμηστῇσιν ἐπ᾽ ἰχθύσι κῆρα φέρουσα.",
"Ω83":"εὗρε δ᾽ ἐνὶ σπῆϊ γλαφυρῷ Θέτιν, ἀμφὶ δ᾽ ἄρ᾽ ἄλλαι",
"Ω84":"εἵαθ᾽ ὁμηγερέες ἅλιαι θεαί: ἣ δ᾽ ἐνὶ μέσσῃς",
"Ω85":"κλαῖε μόρον οὗ παιδὸς ἀμύμονος, ὅς οἱ ἔμελλε",
"Ω86":"φθίσεσθ᾽ ἐν Τροίῃ ἐριβώλακι τηλόθι πάτρης.",
"Ω87":"ἀγχοῦ δ᾽ ἱσταμένη προσέφη πόδας ὠκέα Ἶρις:",
"Ω88":"ὄρσο Θέτι: καλέει Ζεὺς ἄφθιτα μήδεα εἰδώς.",
"Ω89":"τὴν δ᾽ ἠμείβετ᾽ ἔπειτα θεὰ Θέτις ἀργυρόπεζα:",
"Ω90":"τίπτέ με κεῖνος ἄνωγε μέγας θεός; αἰδέομαι δὲ",
"Ω91":"μίσγεσθ᾽ ἀθανάτοισιν, ἔχω δ᾽ ἄχε᾽ ἄκριτα θυμῷ.",
"Ω92":"εἶμι μέν, οὐδ᾽ ἅλιον ἔπος ἔσσεται ὅττί κεν εἴπῃ.",
"Ω93":"ὣς ἄρα φωνήσασα κάλυμμ᾽ ἕλε δῖα θεάων",
"Ω94":"κυάνεον, τοῦ δ᾽ οὔ τι μελάντερον ἔπλετο ἔσθος.",
"Ω95":"βῆ δ᾽ ἰέναι, πρόσθεν δὲ ποδήνεμος ὠκέα Ἶρις",
"Ω96":"ἡγεῖτ᾽: ἀμφὶ δ᾽ ἄρα σφι λιάζετο κῦμα θαλάσσης.",
"Ω97":"ἀκτὴν δ᾽ ἐξαναβᾶσαι ἐς οὐρανὸν ἀϊχθήτην,",
"Ω98":"εὗρον δ᾽ εὐρύοπα Κρονίδην, περὶ δ᾽ ἄλλοι ἅπαντες",
"Ω99":"εἵαθ᾽ ὁμηγερέες μάκαρες θεοὶ αἰὲν ἐόντες.",
"Ω100":"ἣ δ᾽ ἄρα πὰρ Διὶ πατρὶ καθέζετο, εἶξε δ᾽ Ἀθήνη.",
"Ω101":"Ἥρη δὲ χρύσεον καλὸν δέπας ἐν χερὶ θῆκε",
"Ω102":"καί ῥ᾽ εὔφρην᾽ ἐπέεσσι: Θέτις δ᾽ ὤρεξε πιοῦσα.",
"Ω103":"τοῖσι δὲ μύθων ἦρχε πατὴρ ἀνδρῶν τε θεῶν τε:",
"Ω104":"ἤλυθες Οὔλυμπον δὲ θεὰ Θέτι κηδομένη περ,",
"Ω105":"πένθος ἄλαστον ἔχουσα μετὰ φρεσίν: οἶδα καὶ αὐτός:",
"Ω106":"ἀλλὰ καὶ ὧς ἐρέω τοῦ σ᾽ εἵνεκα δεῦρο κάλεσσα.",
"Ω107":"ἐννῆμαρ δὴ νεῖκος ἐν ἀθανάτοισιν ὄρωρεν",
"Ω108":"Ἕκτορος ἀμφὶ νέκυι καὶ Ἀχιλλῆϊ πτολιπόρθῳ:",
"Ω109":"κλέψαι δ᾽ ὀτρύνουσιν ἐΰσκοπον ἀργεϊφόντην:",
"Ω110":"αὐτὰρ ἐγὼ τόδε κῦδος Ἀχιλλῆϊ προτιάπτω",
"Ω111":"αἰδῶ καὶ φιλότητα τεὴν μετόπισθε φυλάσσων.",
"Ω112":"αἶψα μάλ᾽ ἐς στρατὸν ἐλθὲ καὶ υἱέϊ σῷ ἐπίτειλον:",
"Ω113":"σκύζεσθαί οἱ εἰπὲ θεούς, ἐμὲ δ᾽ ἔξοχα πάντων",
"Ω114":"ἀθανάτων κεχολῶσθαι, ὅτι φρεσὶ μαινομένῃσιν",
"Ω115":"Ἕκτορ᾽ ἔχει παρὰ νηυσὶ κορωνίσιν οὐδ᾽ ἀπέλυσεν,",
"Ω116":"αἴ κέν πως ἐμέ τε δείσῃ ἀπό θ᾽ Ἕκτορα λύσῃ.",
"Ω117":"αὐτὰρ ἐγὼ Πριάμῳ μεγαλήτορι Ἶριν ἐφήσω",
"Ω118":"λύσασθαι φίλον υἱὸν ἰόντ᾽ ἐπὶ νῆας Ἀχαιῶν,",
"Ω119":"δῶρα δ᾽ Ἀχιλλῆϊ φερέμεν, τά κε θυμὸν ἰήνῃ.",
"Ω120":"ὣς ἔφατ᾽, οὐδ᾽ ἀπίθησε θεὰ Θέτις ἀργυρόπεζα,",
"Ω121":"βῆ δὲ κατ᾽ Οὐλύμποιο καρήνων ἀΐξασα,",
"Ω122":"ἷξεν δ᾽ ἐς κλισίην οὗ υἱέος: ἔνθ᾽ ἄρα τόν γε",
"Ω123":"εὗρ᾽ ἁδινὰ στενάχοντα: φίλοι δ᾽ ἀμφ᾽ αὐτὸν ἑταῖροι",
"Ω124":"ἐσσυμένως ἐπένοντο καὶ ἐντύνοντο ἄριστον:",
"Ω125":"τοῖσι δ᾽ ὄϊς λάσιος μέγας ἐν κλισίῃ ἱέρευτο.",
"Ω126":"ἣ δὲ μάλ᾽ ἄγχ᾽ αὐτοῖο καθέζετο πότνια μήτηρ,",
"Ω127":"χειρί τέ μιν κατέρεξεν ἔπος τ᾽ ἔφατ᾽ ἔκ τ᾽ ὀνόμαζε:",
"Ω128":"τέκνον ἐμὸν τέο μέχρις ὀδυρόμενος καὶ ἀχεύων",
"Ω129":"σὴν ἔδεαι κραδίην μεμνημένος οὔτέ τι σίτου",
"Ω130":"οὔτ᾽ εὐνῆς; ἀγαθὸν δὲ γυναικί περ ἐν φιλότητι",
"Ω131":"μίσγεσθ᾽: οὐ γάρ μοι δηρὸν βέῃ, ἀλλά τοι ἤδη",
"Ω132":"ἄγχι παρέστηκεν θάνατος καὶ μοῖρα κραταιή.",
"Ω133":"ἀλλ᾽ ἐμέθεν ξύνες ὦκα, Διὸς δέ τοι ἄγγελός εἰμι:",
"Ω134":"σκύζεσθαι σοί φησι θεούς, ἑὲ δ᾽ ἔξοχα πάντων",
"Ω135":"ἀθανάτων κεχολῶσθαι, ὅτι φρεσὶ μαινομένῃσιν",
"Ω136":"Ἕκτορ᾽ ἔχεις παρὰ νηυσὶ κορωνίσιν οὐδ᾽ ἀπέλυσας.",
"Ω137":"ἀλλ᾽ ἄγε δὴ λῦσον, νεκροῖο δὲ δέξαι ἄποινα.",
"Ω138":"τὴν δ᾽ ἀπαμειβόμενος προσέφη πόδας ὠκὺς Ἀχιλλεύς:",
"Ω139":"τῇδ᾽ εἴη: ὃς ἄποινα φέροι καὶ νεκρὸν ἄγοιτο,",
"Ω140":"εἰ δὴ πρόφρονι θυμῷ Ὀλύμπιος αὐτὸς ἀνώγει.",
"Ω141":"ὣς οἵ γ᾽ ἐν νηῶν ἀγύρει μήτηρ τε καὶ υἱὸς",
"Ω142":"πολλὰ πρὸς ἀλλήλους ἔπεα πτερόεντ᾽ ἀγόρευον.",
"Ω143":"Ἶριν δ᾽ ὄτρυνε Κρονίδης εἰς Ἴλιον ἱρήν:",
"Ω144":"βάσκ᾽ ἴθι Ἶρι ταχεῖα λιποῦσ᾽ ἕδος Οὐλύμποιο",
"Ω145":"ἄγγειλον Πριάμῳ μεγαλήτορι Ἴλιον εἴσω",
"Ω146":"λύσασθαι φίλον υἱὸν ἰόντ᾽ ἐπὶ νῆας Ἀχαιῶν,",
"Ω147":"δῶρα δ᾽ Ἀχιλλῆϊ φερέμεν τά κε θυμὸν ἰήνῃ",
"Ω148":"οἶον, μὴ δέ τις ἄλλος ἅμα Τρώων ἴτω ἀνήρ.",
"Ω149":"κῆρύξ τίς οἱ ἕποιτο γεραίτερος, ὅς κ᾽ ἰθύνοι",
"Ω150":"ἡμιόνους καὶ ἄμαξαν ἐΰτροχον, ἠδὲ καὶ αὖτις",
"Ω151":"νεκρὸν ἄγοι προτὶ ἄστυ, τὸν ἔκτανε δῖος Ἀχιλλεύς.",
"Ω152":"μὴ δέ τί οἱ θάνατος μελέτω φρεσὶ μὴ δέ τι τάρβος:",
"Ω153":"τοῖον γάρ οἱ πομπὸν ὀπάσσομεν ἀργεϊφόντην,",
"Ω154":"ὃς ἄξει εἷός κεν ἄγων Ἀχιλῆϊ πελάσσῃ.",
"Ω155":"αὐτὰρ ἐπὴν ἀγάγῃσιν ἔσω κλισίην Ἀχιλῆος,",
"Ω156":"οὔτ᾽ αὐτὸς κτενέει ἀπό τ᾽ ἄλλους πάντας ἐρύξει:",
"Ω157":"οὔτε γάρ ἐστ᾽ ἄφρων οὔτ᾽ ἄσκοπος οὔτ᾽ ἀλιτήμων,",
"Ω158":"ἀλλὰ μάλ᾽ ἐνδυκέως ἱκέτεω πεφιδήσεται ἀνδρός.",
"Ω159":"ὣς ἔφατ᾽, ὦρτο δὲ Ἶρις ἀελλόπος ἀγγελέουσα.",
"Ω160":"ἷξεν δ᾽ ἐς Πριάμοιο, κίχεν δ᾽ ἐνοπήν τε γόον τε.",
"Ω161":"παῖδες μὲν πατέρ᾽ ἀμφὶ καθήμενοι ἔνδοθεν αὐλῆς",
"Ω162":"δάκρυσιν εἵματ᾽ ἔφυρον, ὃ δ᾽ ἐν μέσσοισι γεραιὸς",
"Ω163":"ἐντυπὰς ἐν χλαίνῃ κεκαλυμμένος: ἀμφὶ δὲ πολλὴ",
"Ω164":"κόπρος ἔην κεφαλῇ τε καὶ αὐχένι τοῖο γέροντος",
"Ω165":"τήν ῥα κυλινδόμενος καταμήσατο χερσὶν ἑῇσι.",
"Ω166":"θυγατέρες δ᾽ ἀνὰ δώματ᾽ ἰδὲ νυοὶ ὠδύροντο",
"Ω167":"τῶν μιμνησκόμεναι οἳ δὴ πολέες τε καὶ ἐσθλοὶ",
"Ω168":"χερσὶν ὑπ᾽ Ἀργείων κέατο ψυχὰς ὀλέσαντες.",
"Ω169":"στῆ δὲ παρὰ Πρίαμον Διὸς ἄγγελος, ἠδὲ προσηύδα",
"Ω170":"τυτθὸν φθεγξαμένη: τὸν δὲ τρόμος ἔλλαβε γυῖα:",
"Ω171":"θάρσει Δαρδανίδη Πρίαμε φρεσί, μὴ δέ τι τάρβει:",
"Ω172":"οὐ μὲν γάρ τοι ἐγὼ κακὸν ὀσσομένη τόδ᾽ ἱκάνω",
"Ω173":"ἀλλ᾽ ἀγαθὰ φρονέουσα: Διὸς δέ τοι ἄγγελός εἰμι,",
"Ω174":"ὅς σευ ἄνευθεν ἐὼν μέγα κήδεται ἠδ᾽ ἐλεαίρει.",
"Ω175":"λύσασθαί σ᾽ ἐκέλευσεν Ὀλύμπιος Ἕκτορα δῖον,",
"Ω176":"δῶρα δ᾽ Ἀχιλλῆϊ φερέμεν τά κε θυμὸν ἰήνῃ",
"Ω177":"οἶον, μὴ δέ τις ἄλλος ἅμα Τρώων ἴτω ἀνήρ.",
"Ω178":"κῆρύξ τίς τοι ἕποιτο γεραίτερος, ὅς κ᾽ ἰθύνοι",
"Ω179":"ἡμιόνους καὶ ἄμαξαν ἐΰτροχον, ἠδὲ καὶ αὖτις",
"Ω180":"νεκρὸν ἄγοι προτὶ ἄστυ, τὸν ἔκτανε δῖος Ἀχιλλεύς.",
"Ω181":"μὴ δέ τί τοι θάνατος μελέτω φρεσὶ μηδέ τι τάρβος:",
"Ω182":"τοῖος γάρ τοι πομπὸς ἅμ᾽ ἕψεται ἀργεϊφόντης,",
"Ω183":"ὅς σ᾽ ἄξει εἷός κεν ἄγων Ἀχιλῆϊ πελάσσῃ.",
"Ω184":"αὐτὰρ ἐπὴν ἀγάγῃσιν ἔσω κλισίην Ἀχιλῆος,",
"Ω185":"οὔτ᾽ αὐτὸς κτενέει ἀπό τ᾽ ἄλλους πάντας ἐρύξει:",
"Ω186":"οὔτε γάρ ἔστ᾽ ἄφρων οὔτ᾽ ἄσκοπος οὔτ᾽ ἀλιτήμων,",
"Ω187":"ἀλλὰ μάλ᾽ ἐνδυκέως ἱκέτεω πεφιδήσεται ἀνδρός.",
"Ω188":"ἣ μὲν ἄρ᾽ ὣς εἰποῦσ᾽ ἀπέβη πόδας ὠκέα Ἶρις,",
"Ω189":"αὐτὰρ ὅ γ᾽ υἷας ἄμαξαν ἐΰτροχον ἡμιονείην",
"Ω190":"ὁπλίσαι ἠνώγει, πείρινθα δὲ δῆσαι ἐπ᾽ αὐτῆς.",
"Ω191":"αὐτὸς δ᾽ ἐς θάλαμον κατεβήσετο κηώεντα",
"Ω192":"κέδρινον ὑψόροφον, ὃς γλήνεα πολλὰ κεχάνδει:",
"Ω193":"ἐς δ᾽ ἄλοχον Ἑκάβην ἐκαλέσσατο φώνησέν τε:",
"Ω194":"δαιμονίη Διόθεν μοι Ὀλύμπιος ἄγγελος ἦλθε",
"Ω195":"λύσασθαι φίλον υἱὸν ἰόντ᾽ ἐπὶ νῆας Ἀχαιῶν,",
"Ω196":"δῶρα δ᾽ Ἀχιλλῆϊ φερέμεν τά κε θυμὸν ἰήνῃ.",
"Ω197":"ἀλλ᾽ ἄγε μοι τόδε εἰπὲ τί τοι φρεσὶν εἴδεται εἶναι;",
"Ω198":"αἰνῶς γάρ μ᾽ αὐτόν γε μένος καὶ θυμὸς ἄνωγε",
"Ω199":"κεῖσ᾽ ἰέναι ἐπὶ νῆας ἔσω στρατὸν εὐρὺν Ἀχαιῶν.",
"Ω200":"ὣς φάτο, κώκυσεν δὲ γυνὴ καὶ ἀμείβετο μύθῳ:",
"Ω201":"ὤ μοι πῇ δή τοι φρένες οἴχονθ᾽, ᾗς τὸ πάρος περ",
"Ω202":"ἔκλε᾽ ἐπ᾽ ἀνθρώπους ξείνους ἠδ᾽ οἷσιν ἀνάσσεις;",
"Ω203":"πῶς ἐθέλεις ἐπὶ νῆας Ἀχαιῶν ἐλθέμεν οἶος",
"Ω204":"ἀνδρὸς ἐς ὀφθαλμοὺς ὅς τοι πολέας τε καὶ ἐσθλοὺς",
"Ω205":"υἱέας ἐξενάριξε: σιδήρειόν νύ τοι ἦτορ.",
"Ω206":"εἰ γάρ σ᾽ αἱρήσει καὶ ἐσόψεται ὀφθαλμοῖσιν",
"Ω207":"ὠμηστὴς καὶ ἄπιστος ἀνὴρ ὅ γε οὔ σ᾽ ἐλεήσει,",
"Ω208":"οὐδέ τί σ᾽ αἰδέσεται. νῦν δὲ κλαίωμεν ἄνευθεν",
"Ω209":"ἥμενοι ἐν μεγάρῳ: τῷ δ᾽ ὥς ποθι Μοῖρα κραταιὴ",
"Ω210":"γιγνομένῳ ἐπένησε λίνῳ, ὅτε μιν τέκον αὐτή,",
"Ω211":"ἀργίποδας κύνας ἆσαι ἑῶν ἀπάνευθε τοκήων",
"Ω212":"ἀνδρὶ πάρα κρατερῷ, τοῦ ἐγὼ μέσον ἧπαρ ἔχοιμι",
"Ω213":"ἐσθέμεναι προσφῦσα: τότ᾽ ἄντιτα ἔργα γένοιτο",
"Ω214":"παιδὸς ἐμοῦ, ἐπεὶ οὔ ἑ κακιζόμενόν γε κατέκτα,",
"Ω215":"ἀλλὰ πρὸ Τρώων καὶ Τρωϊάδων βαθυκόλπων",
"Ω216":"ἑσταότ᾽ οὔτε φόβου μεμνημένον οὔτ᾽ ἀλεωρῆς.",
"Ω217":"τὴν δ᾽ αὖτε προσέειπε γέρων Πρίαμος θεοειδής:",
"Ω218":"μή μ᾽ ἐθέλοντ᾽ ἰέναι κατερύκανε, μὴ δέ μοι αὐτὴ",
"Ω219":"ὄρνις ἐνὶ μεγάροισι κακὸς πέλευ: οὐδέ με πείσεις.",
"Ω220":"εἰ μὲν γάρ τίς μ᾽ ἄλλος ἐπιχθονίων ἐκέλευεν,",
"Ω221":"ἢ οἳ μάντιές εἰσι θυοσκόοι ἢ ἱερῆες,",
"Ω222":"ψεῦδός κεν φαῖμεν καὶ νοσφιζοίμεθα μᾶλλον:",
"Ω223":"νῦν δ᾽, αὐτὸς γὰρ ἄκουσα θεοῦ καὶ ἐσέδρακον ἄντην,",
"Ω224":"εἶμι καὶ οὐχ ἅλιον ἔπος ἔσσεται. εἰ δέ μοι αἶσα",
"Ω225":"τεθνάμεναι παρὰ νηυσὶν Ἀχαιῶν χαλκοχιτώνων",
"Ω226":"βούλομαι: αὐτίκα γάρ με κατακτείνειεν Ἀχιλλεὺς",
"Ω227":"ἀγκὰς ἑλόντ᾽ ἐμὸν υἱόν, ἐπὴν γόου ἐξ ἔρον εἵην.",
"Ω228":"ἦ καὶ φωριαμῶν ἐπιθήματα κάλ᾽ ἀνέῳγεν:",
"Ω229":"ἔνθεν δώδεκα μὲν περικαλλέας ἔξελε πέπλους,",
"Ω230":"δώδεκα δ᾽ ἁπλοΐδας χλαίνας, τόσσους δὲ τάπητας,",
"Ω231":"τόσσα δὲ φάρεα λευκά, τόσους δ᾽ ἐπὶ τοῖσι χιτῶνας.",
"Ω232":"χρυσοῦ δὲ στήσας ἔφερεν δέκα πάντα τάλαντα,",
"Ω233":"ἐκ δὲ δύ᾽ αἴθωνας τρίποδας, πίσυρας δὲ λέβητας,",
"Ω234":"ἐκ δὲ δέπας περικαλλές, ὅ οἱ Θρῇκες πόρον ἄνδρες",
"Ω235":"ἐξεσίην ἐλθόντι μέγα κτέρας: οὐδέ νυ τοῦ περ",
"Ω236":"φείσατ᾽ ἐνὶ μεγάροις ὃ γέρων, περὶ δ᾽ ἤθελε θυμῷ",
"Ω237":"λύσασθαι φίλον υἱόν. ὃ δὲ Τρῶας μὲν ἅπαντας",
"Ω238":"αἰθούσης ἀπέεργεν ἔπεσσ᾽ αἰσχροῖσιν ἐνίσσων:",
"Ω239":"ἔρρετε λωβητῆρες ἐλεγχέες: οὔ νυ καὶ ὑμῖν",
"Ω240":"οἴκοι ἔνεστι γόος, ὅτι μ᾽ ἤλθετε κηδήσοντες;",
"Ω241":"ἦ ὀνόσασθ᾽ ὅτι μοι Κρονίδης Ζεὺς ἄλγε᾽ ἔδωκε",
"Ω242":"παῖδ᾽ ὀλέσαι τὸν ἄριστον; ἀτὰρ γνώσεσθε καὶ ὔμμες:",
"Ω243":"ῥηΐτεροι γὰρ μᾶλλον Ἀχαιοῖσιν δὴ ἔσεσθε",
"Ω244":"κείνου τεθνηῶτος ἐναιρέμεν. αὐτὰρ ἔγωγε",
"Ω245":"πρὶν ἀλαπαζομένην τε πόλιν κεραϊζομένην τε",
"Ω246":"ὀφθαλμοῖσιν ἰδεῖν βαίην δόμον Ἄϊδος εἴσω.",
"Ω247":"ἦ καὶ σκηπανίῳ δίεπ᾽ ἀνέρας: οἳ δ᾽ ἴσαν ἔξω",
"Ω248":"σπερχομένοιο γέροντος: ὃ δ᾽ υἱάσιν οἷσιν ὁμόκλα",
"Ω249":"νεικείων Ἕλενόν τε Πάριν τ᾽ Ἀγάθωνά τε δῖον",
"Ω250":"Πάμμονά τ᾽ Ἀντίφονόν τε βοὴν ἀγαθόν τε Πολίτην",
"Ω251":"Δηΐφοβόν τε καὶ Ἱππόθοον καὶ δῖον Ἀγαυόν:",
"Ω252":"ἐννέα τοῖς ὃ γεραιὸς ὁμοκλήσας ἐκέλευε:",
"Ω253":"σπεύσατέ μοι κακὰ τέκνα κατηφόνες: αἴθ᾽ ἅμα πάντες",
"Ω254":"Ἕκτορος ὠφέλετ᾽ ἀντὶ θοῇς ἐπὶ νηυσὶ πεφάσθαι.",
"Ω255":"ὤ μοι ἐγὼ πανάποτμος, ἐπεὶ τέκον υἷας ἀρίστους",
"Ω256":"Τροίῃ ἐν εὐρείῃ, τῶν δ᾽ οὔ τινά φημι λελεῖφθαι,",
"Ω257":"Μήστορά τ᾽ ἀντίθεον καὶ Τρωΐλον ἱππιοχάρμην",
"Ω258":"Ἕκτορά θ᾽, ὃς θεὸς ἔσκε μετ᾽ ἀνδράσιν, οὐδὲ ἐῴκει",
"Ω259":"ἀνδρός γε θνητοῦ πάϊς ἔμμεναι ἀλλὰ θεοῖο.",
"Ω260":"τοὺς μὲν ἀπώλεσ᾽ Ἄρης, τὰ δ᾽ ἐλέγχεα πάντα λέλειπται",
"Ω261":"ψεῦσταί τ᾽ ὀρχησταί τε χοροιτυπίῃσιν ἄριστοι",
"Ω262":"ἀρνῶν ἠδ᾽ ἐρίφων ἐπιδήμιοι ἁρπακτῆρες.",
"Ω263":"οὐκ ἂν δή μοι ἄμαξαν ἐφοπλίσσαιτε τάχιστα,",
"Ω264":"ταῦτά τε πάντ᾽ ἐπιθεῖτε, ἵνα πρήσσωμεν ὁδοῖο;",
"Ω265":"ὣς ἔφαθ᾽, οἳ δ᾽ ἄρα πατρὸς ὑποδείσαντες ὁμοκλὴν",
"Ω266":"ἐκ μὲν ἄμαξαν ἄειραν ἐΰτροχον ἡμιονείην",
"Ω267":"καλὴν πρωτοπαγέα, πείρινθα δὲ δῆσαν ἐπ᾽ αὐτῆς,",
"Ω268":"κὰδ δ᾽ ἀπὸ πασσαλόφι ζυγὸν ᾕρεον ἡμιόνειον",
"Ω269":"πύξινον ὀμφαλόεν εὖ οἰήκεσσιν ἀρηρός:",
"Ω270":"ἐκ δ᾽ ἔφερον ζυγόδεσμον ἅμα ζυγῷ ἐννεάπηχυ.",
"Ω271":"καὶ τὸ μὲν εὖ κατέθηκαν ἐϋξέστῳ ἐπὶ ῥυμῷ",
"Ω272":"πέζῃ ἔπι πρώτῃ, ἐπὶ δὲ κρίκον ἕστορι βάλλον,",
"Ω273":"τρὶς δ᾽ ἑκάτερθεν ἔδησαν ἐπ᾽ ὀμφαλόν, αὐτὰρ ἔπειτα",
"Ω274":"ἑξείης κατέδησαν, ὑπὸ γλωχῖνα δ᾽ ἔκαμψαν.",
"Ω275":"ἐκ θαλάμου δὲ φέροντες ἐϋξέστης ἐπ᾽ ἀπήνης",
"Ω276":"νήεον Ἑκτορέης κεφαλῆς ἀπερείσι᾽ ἄποινα,",
"Ω277":"ζεῦξαν δ᾽ ἡμιόνους κρατερώνυχας ἐντεσιεργούς,",
"Ω278":"τούς ῥά ποτε Πριάμῳ Μυσοὶ δόσαν ἀγλαὰ δῶρα.",
"Ω279":"ἵππους δὲ Πριάμῳ ὕπαγον ζυγόν, οὓς ὃ γεραιὸς",
"Ω280":"αὐτὸς ἔχων ἀτίταλλεν ἐϋξέστῃ ἐπὶ φάτνῃ.",
"Ω281":"τὼ μὲν ζευγνύσθην ἐν δώμασιν ὑψηλοῖσι",
"Ω282":"κῆρυξ καὶ Πρίαμος πυκινὰ φρεσὶ μήδε᾽ ἔχοντες:",
"Ω283":"ἀγχίμολον δέ σφ᾽ ἦλθ᾽ Ἑκάβη τετιηότι θυμῷ",
"Ω284":"οἶνον ἔχουσ᾽ ἐν χειρὶ μελίφρονα δεξιτερῆφι",
"Ω285":"χρυσέῳ ἐν δέπαϊ, ὄφρα λείψαντε κιοίτην:",
"Ω286":"στῆ δ᾽ ἵππων προπάροιθεν ἔπος τ᾽ ἔφατ᾽ ἔκ τ᾽ ὀνόμαζε:",
"Ω287":"τῆ σπεῖσον Διὶ πατρί, καὶ εὔχεο οἴκαδ᾽ ἱκέσθαι",
"Ω288":"ἂψ ἐκ δυσμενέων ἀνδρῶν, ἐπεὶ ἂρ σέ γε θυμὸς",
"Ω289":"ὀτρύνει ἐπὶ νῆας ἐμεῖο μὲν οὐκ ἐθελούσης.",
"Ω290":"ἀλλ᾽ εὔχεο σύ γ᾽ ἔπειτα κελαινεφέϊ Κρονίωνι",
"Ω291":"Ἰδαίῳ, ὅς τε Τροίην κατὰ πᾶσαν ὁρᾶται,",
"Ω292":"αἴτει δ᾽ οἰωνὸν ταχὺν ἄγγελον, ὅς τέ οἱ αὐτῷ",
"Ω293":"φίλτατος οἰωνῶν, καί εὑ κράτος ἐστὶ μέγιστον,",
"Ω294":"δεξιόν, ὄφρά μιν αὐτὸς ἐν ὀφθαλμοῖσι νοήσας",
"Ω295":"τῷ πίσυνος ἐπὶ νῆας ἴῃς Δαναῶν ταχυπώλων.",
"Ω296":"εἰ δέ τοι οὐ δώσει ἑὸν ἄγγελον εὐρύοπα Ζεύς,",
"Ω297":"οὐκ ἂν ἔγωγέ σ᾽ ἔπειτα ἐποτρύνουσα κελοίμην",
"Ω298":"νῆας ἐπ᾽ Ἀργείων ἰέναι μάλα περ μεμαῶτα.",
"Ω299":"τὴν δ᾽ ἀπαμειβόμενος προσέφη Πρίαμος θεοειδής:",
"Ω300":"ὦ γύναι οὐ μέν τοι τόδ᾽ ἐφιεμένῃ ἀπιθήσω.",
"Ω301":"ἐσθλὸν γὰρ Διὶ χεῖρας ἀνασχέμεν αἴ κ᾽ ἐλεήσῃ.",
"Ω302":"ἦ ῥα καὶ ἀμφίπολον ταμίην ὄτρυν᾽ ὃ γεραιὸς",
"Ω303":"χερσὶν ὕδωρ ἐπιχεῦαι ἀκήρατον: ἣ δὲ παρέστη",
"Ω304":"χέρνιβον ἀμφίπολος πρόχοόν θ᾽ ἅμα χερσὶν ἔχουσα.",
"Ω305":"νιψάμενος δὲ κύπελλον ἐδέξατο ἧς ἀλόχοιο:",
"Ω306":"εὔχετ᾽ ἔπειτα στὰς μέσῳ ἕρκεϊ, λεῖβε δὲ οἶνον",
"Ω307":"οὐρανὸν εἰσανιδών, καὶ φωνήσας ἔπος ηὔδα:",
"Ω308":"Ζεῦ πάτερ Ἴδηθεν μεδέων κύδιστε μέγιστε",
"Ω309":"δός μ᾽ ἐς Ἀχιλλῆος φίλον ἐλθεῖν ἠδ᾽ ἐλεεινόν,",
"Ω310":"πέμψον δ᾽ οἰωνὸν ταχὺν ἄγγελον, ὅς τε σοὶ αὐτῷ",
"Ω311":"φίλτατος οἰωνῶν, καί εὑ κράτος ἐστὶ μέγιστον,",
"Ω312":"δεξιόν, ὄφρά μιν αὐτὸς ἐν ὀφθαλμοῖσι νοήσας",
"Ω313":"τῷ πίσυνος ἐπὶ νῆας ἴω Δαναῶν ταχυπώλων.",
"Ω314":"ὣς ἔφατ᾽ εὐχόμενος, τοῦ δ᾽ ἔκλυε μητίετα Ζεὺς",
"Ω315":"αὐτίκα δ᾽ αἰετὸν ἧκε τελειότατον πετεηνῶν",
"Ω316":"μόρφνον θηρητῆρ᾽ ὃν καὶ περκνὸν καλέουσιν.",
"Ω317":"ὅσση δ᾽ ὑψορόφοιο θύρη θαλάμοιο τέτυκται",
"Ω318":"ἀνέρος ἀφνειοῖο ἐῢ κληῗσ᾽ ἀραρυῖα,",
"Ω319":"τόσσ᾽ ἄρα τοῦ ἑκάτερθεν ἔσαν πτερά: εἴσατο δέ σφι",
"Ω320":"δεξιὸς ἀΐξας διὰ ἄστεος: οἳ δὲ ἰδόντες",
"Ω321":"γήθησαν, καὶ πᾶσιν ἐνὶ φρεσὶ θυμὸς ἰάνθη.",
"Ω322":"σπερχόμενος δ᾽ ὃ γεραιὸς ἑοῦ ἐπεβήσετο δίφρου,",
"Ω323":"ἐκ δ᾽ ἔλασε προθύροιο καὶ αἰθούσης ἐριδούπου.",
"Ω324":"πρόσθε μὲν ἡμίονοι ἕλκον τετράκυκλον ἀπήνην,",
"Ω325":"τὰς Ἰδαῖος ἔλαυνε δαΐφρων: αὐτὰρ ὄπισθεν",
"Ω326":"ἵπποι, τοὺς ὃ γέρων ἐφέπων μάστιγι κέλευε",
"Ω327":"καρπαλίμως κατὰ ἄστυ: φίλοι δ᾽ ἅμα πάντες ἕποντο",
"Ω328":"πόλλ᾽ ὀλοφυρόμενοι ὡς εἰ θάνατον δὲ κιόντα.",
"Ω329":"οἳ δ᾽ ἐπεὶ οὖν πόλιος κατέβαν, πεδίον δ᾽ ἀφίκοντο,",
"Ω330":"οἳ μὲν ἄρ᾽ ἄψορροι προτὶ Ἴλιον ἀπονέοντο",
"Ω331":"παῖδες καὶ γαμβροί, τὼ δ᾽ οὐ λάθον εὐρύοπα Ζῆν",
"Ω332":"ἐς πεδίον προφανέντε: ἰδὼν δ᾽ ἐλέησε γέροντα,",
"Ω333":"αἶψα δ᾽ ἄρ᾽ Ἑρμείαν υἱὸν φίλον ἀντίον ηὔδα:",
"Ω334":"Ἑρμεία, σοὶ γάρ τε μάλιστά γε φίλτατόν ἐστιν",
"Ω335":"ἀνδρὶ ἑταιρίσσαι, καί τ᾽ ἔκλυες ᾧ κ᾽ ἐθέλῃσθα,",
"Ω336":"βάσκ᾽ ἴθι καὶ Πρίαμον κοίλας ἐπὶ νῆας Ἀχαιῶν",
"Ω337":"ὣς ἄγαγ᾽, ὡς μήτ᾽ ἄρ τις ἴδῃ μήτ᾽ ἄρ τε νοήσῃ",
"Ω338":"τῶν ἄλλων Δαναῶν, πρὶν Πηλεΐωνα δ᾽ ἱκέσθαι.",
"Ω339":"ὣς ἔφατ᾽, οὐδ᾽ ἀπίθησε διάκτορος ἀργεϊφόντης.",
"Ω340":"αὐτίκ᾽ ἔπειθ᾽ ὑπὸ ποσσὶν ἐδήσατο καλὰ πέδιλα",
"Ω341":"ἀμβρόσια χρύσεια, τά μιν φέρον ἠμὲν ἐφ᾽ ὑγρὴν",
"Ω342":"ἠδ᾽ ἐπ᾽ ἀπείρονα γαῖαν ἅμα πνοιῇς ἀνέμοιο:",
"Ω343":"εἵλετο δὲ ῥάβδον, τῇ τ᾽ ἀνδρῶν ὄμματα θέλγει",
"Ω344":"ὧν ἐθέλει, τοὺς δ᾽ αὖτε καὶ ὑπνώοντας ἐγείρει:",
"Ω345":"τὴν μετὰ χερσὶν ἔχων πέτετο κρατὺς ἀργεϊφόντης.",
"Ω346":"αἶψα δ᾽ ἄρα Τροίην τε καὶ Ἑλλήσποντον ἵκανε,",
"Ω347":"βῆ δ᾽ ἰέναι κούρῳ αἰσυμνητῆρι ἐοικὼς",
"Ω348":"πρῶτον ὑπηνήτῃ, τοῦ περ χαριεστάτη ἥβη.",
"Ω349":"οἳ δ᾽ ἐπεὶ οὖν μέγα σῆμα παρὲξ Ἴλοιο ἔλασσαν,",
"Ω350":"στῆσαν ἄρ᾽ ἡμιόνους τε καὶ ἵππους ὄφρα πίοιεν",
"Ω351":"ἐν ποταμῷ: δὴ γὰρ καὶ ἐπὶ κνέφας ἤλυθε γαῖαν.",
"Ω352":"τὸν δ᾽ ἐξ ἀγχιμόλοιο ἰδὼν ἐφράσσατο κῆρυξ",
"Ω353":"Ἑρμείαν, ποτὶ δὲ Πρίαμον φάτο φώνησέν τε:",
"Ω354":"φράζεο Δαρδανίδη: φραδέος νόου ἔργα τέτυκται.",
"Ω355":"ἄνδρ᾽ ὁρόω, τάχα δ᾽ ἄμμε διαρραίσεσθαι ὀΐω.",
"Ω356":"ἀλλ᾽ ἄγε δὴ φεύγωμεν ἐφ᾽ ἵππων, ἤ μιν ἔπειτα",
"Ω357":"γούνων ἁψάμενοι λιτανεύσομεν αἴ κ᾽ ἐλεήσῃ.",
"Ω358":"ὣς φάτο, σὺν δὲ γέροντι νόος χύτο, δείδιε δ᾽ αἰνῶς,",
"Ω359":"ὀρθαὶ δὲ τρίχες ἔσταν ἐνὶ γναμπτοῖσι μέλεσσι,",
"Ω360":"στῆ δὲ ταφών: αὐτὸς δ᾽ ἐριούνιος ἐγγύθεν ἐλθὼν",
"Ω361":"χεῖρα γέροντος ἑλὼν ἐξείρετο καὶ προσέειπε:",
"Ω362":"πῇ πάτερ ὧδ᾽ ἵππους τε καὶ ἡμιόνους ἰθύνεις",
"Ω363":"νύκτα δι᾽ ἀμβροσίην, ὅτε θ᾽ εὕδουσι βροτοὶ ἄλλοι;",
"Ω364":"οὐδὲ σύ γ᾽ ἔδεισας μένεα πνείοντας Ἀχαιούς,",
"Ω365":"οἵ τοι δυσμενέες καὶ ἀνάρσιοι ἐγγὺς ἔασι;",
"Ω366":"τῶν εἴ τίς σε ἴδοιτο θοὴν διὰ νύκτα μέλαιναν",
"Ω367":"τοσσάδ᾽ ὀνείατ᾽ ἄγοντα, τίς ἂν δή τοι νόος εἴη;",
"Ω368":"οὔτ᾽ αὐτὸς νέος ἐσσί, γέρων δέ τοι οὗτος ὀπηδεῖ,",
"Ω369":"ἄνδρ᾽ ἀπαμύνασθαι, ὅτε τις πρότερος χαλεπήνῃ.",
"Ω370":"ἀλλ᾽ ἐγὼ οὐδέν σε ῥέξω κακά, καὶ δέ κεν ἄλλον",
"Ω371":"σεῦ ἀπαλεξήσαιμι: φίλῳ δέ σε πατρὶ ἐΐσκω.",
"Ω372":"τὸν δ᾽ ἠμείβετ᾽ ἔπειτα γέρων Πρίαμος θεοειδής:",
"Ω373":"οὕτω πῃ τάδε γ᾽ ἐστὶ φίλον τέκος ὡς ἀγορεύεις.",
"Ω374":"ἀλλ᾽ ἔτι τις καὶ ἐμεῖο θεῶν ὑπερέσχεθε χεῖρα,",
"Ω375":"ὅς μοι τοιόνδ᾽ ἧκεν ὁδοιπόρον ἀντιβολῆσαι",
"Ω376":"αἴσιον, οἷος δὴ σὺ δέμας καὶ εἶδος ἀγητός,",
"Ω377":"πέπνυσαί τε νόῳ, μακάρων δ᾽ ἔξεσσι τοκήων.",
"Ω378":"τὸν δ᾽ αὖτε προσέειπε διάκτορος ἀργεϊφόντης:",
"Ω379":"ναὶ δὴ ταῦτά γε πάντα γέρον κατὰ μοῖραν ἔειπες.",
"Ω380":"ἀλλ᾽ ἄγε μοι τόδε εἰπὲ καὶ ἀτρεκέως κατάλεξον,",
"Ω381":"ἠέ πῃ ἐκπέμπεις κειμήλια πολλὰ καὶ ἐσθλὰ",
"Ω382":"ἄνδρας ἐς ἀλλοδαποὺς ἵνα περ τάδε τοι σόα μίμνῃ,",
"Ω383":"ἦ ἤδη πάντες καταλείπετε Ἴλιον ἱρὴν",
"Ω384":"δειδιότες: τοῖος γὰρ ἀνὴρ ὤριστος ὄλωλε",
"Ω385":"σὸς πάϊς: οὐ μὲν γάρ τι μάχης ἐπιδεύετ᾽ Ἀχαιῶν.",
"Ω386":"τὸν δ᾽ ἠμείβετ᾽ ἔπειτα γέρων Πρίαμος θεοειδής:",
"Ω387":"τίς δὲ σύ ἐσσι φέριστε τέων δ᾽ ἔξεσσι τοκήων;",
"Ω388":"ὥς μοι καλὰ τὸν οἶτον ἀπότμου παιδὸς ἔνισπες.",
"Ω389":"τὸν δ᾽ αὖτε προσέειπε διάκτορος ἀργεϊφόντης:",
"Ω390":"πειρᾷ ἐμεῖο γεραιὲ καὶ εἴρεαι Ἕκτορα δῖον.",
"Ω391":"τὸν μὲν ἐγὼ μάλα πολλὰ μάχῃ ἔνι κυδιανείρῃ",
"Ω392":"ὀφθαλμοῖσιν ὄπωπα, καὶ εὖτ᾽ ἐπὶ νηυσὶν ἐλάσσας",
"Ω393":"Ἀργείους κτείνεσκε δαΐζων ὀξέϊ χαλκῷ:",
"Ω394":"ἡμεῖς δ᾽ ἑσταότες θαυμάζομεν: οὐ γὰρ Ἀχιλλεὺς",
"Ω395":"εἴα μάρνασθαι κεχολωμένος Ἀτρεΐωνι.",
"Ω396":"τοῦ γὰρ ἐγὼ θεράπων, μία δ᾽ ἤγαγε νηῦς εὐεργής:",
"Ω397":"Μυρμιδόνων δ᾽ ἔξειμι, πατὴρ δέ μοί ἐστι Πολύκτωρ.",
"Ω398":"ἀφνειὸς μὲν ὅ γ᾽ ἐστί, γέρων δὲ δὴ ὡς σύ περ ὧδε,",
"Ω399":"ἓξ δέ οἱ υἷες ἔασιν, ἐγὼ δέ οἱ ἕβδομός εἰμι:",
"Ω400":"τῶν μέτα παλλόμενος κλήρῳ λάχον ἐνθάδ᾽ ἕπεσθαι.",
"Ω401":"νῦν δ᾽ ἦλθον πεδίον δ᾽ ἀπὸ νηῶν: ἠῶθεν γὰρ",
"Ω402":"θήσονται περὶ ἄστυ μάχην ἑλίκωπες Ἀχαιοί.",
"Ω403":"ἀσχαλόωσι γὰρ οἵδε καθήμενοι, οὐδὲ δύνανται",
"Ω404":"ἴσχειν ἐσσυμένους πολέμου βασιλῆες Ἀχαιῶν.",
"Ω405":"τὸν δ᾽ ἠμείβετ᾽ ἔπειτα γέρων Πρίαμος θεοειδής:",
"Ω406":"εἰ μὲν δὴ θεράπων Πηληϊάδεω Ἀχιλῆος",
"Ω407":"εἴς, ἄγε δή μοι πᾶσαν ἀληθείην κατάλεξον,",
"Ω408":"ἢ ἔτι πὰρ νήεσσιν ἐμὸς πάϊς, ἦέ μιν ἤδη",
"Ω409":"ᾗσι κυσὶν μελεϊστὶ ταμὼν προύθηκεν Ἀχιλλεύς.",
"Ω410":"τὸν δ᾽ αὖτε προσέειπε διάκτορος ἀργεϊφόντης:",
"Ω411":"ὦ γέρον οὔ πω τόν γε κύνες φάγον οὐδ᾽ οἰωνοί,",
"Ω412":"ἀλλ᾽ ἔτι κεῖνος κεῖται Ἀχιλλῆος παρὰ νηῒ",
"Ω413":"αὔτως ἐν κλισίῃσι: δυωδεκάτη δέ οἱ ἠὼς",
"Ω414":"κειμένῳ, οὐδέ τί οἱ χρὼς σήπεται, οὐδέ μιν εὐλαὶ",
"Ω415":"ἔσθουσ᾽, αἵ ῥά τε φῶτας ἀρηϊφάτους κατέδουσιν.",
"Ω416":"ἦ μέν μιν περὶ σῆμα ἑοῦ ἑτάροιο φίλοιο",
"Ω417":"ἕλκει ἀκηδέστως ἠὼς ὅτε δῖα φανήῃ,",
"Ω418":"οὐδέ μιν αἰσχύνει: θηοῖό κεν αὐτὸς ἐπελθὼν",
"Ω419":"οἷον ἐερσήεις κεῖται, περὶ δ᾽ αἷμα νένιπται,",
"Ω420":"οὐδέ ποθι μιαρός: σὺν δ᾽ ἕλκεα πάντα μέμυκεν",
"Ω421":"ὅσσ᾽ ἐτύπη: πολέες γὰρ ἐν αὐτῷ χαλκὸν ἔλασσαν.",
"Ω422":"ὥς τοι κήδονται μάκαρες θεοὶ υἷος ἑῆος",
"Ω423":"καὶ νέκυός περ ἐόντος, ἐπεί σφι φίλος περὶ κῆρι.",
"Ω424":"ὣς φάτο, γήθησεν δ᾽ ὃ γέρων, καὶ ἀμείβετο μύθῳ:",
"Ω425":"ὦ τέκος, ἦ ῥ᾽ ἀγαθὸν καὶ ἐναίσιμα δῶρα διδοῦναι",
"Ω426":"ἀθανάτοις, ἐπεὶ οὔ ποτ᾽ ἐμὸς πάϊς, εἴ ποτ᾽ ἔην γε,",
"Ω427":"λήθετ᾽ ἐνὶ μεγάροισι θεῶν οἳ Ὄλυμπον ἔχουσι:",
"Ω428":"τώ οἱ ἀπεμνήσαντο καὶ ἐν θανάτοιό περ αἴσῃ.",
"Ω429":"ἀλλ᾽ ἄγε δὴ τόδε δέξαι ἐμεῦ πάρα καλὸν ἄλεισον,",
"Ω430":"αὐτόν τε ῥῦσαι, πέμψον δέ με σύν γε θεοῖσιν,",
"Ω431":"ὄφρά κεν ἐς κλισίην Πηληϊάδεω ἀφίκωμαι.",
"Ω432":"τὸν δ᾽ αὖτε προσέειπε διάκτορος ἀργεϊφόντης:",
"Ω433":"πειρᾷ ἐμεῖο γεραιὲ νεωτέρου, οὐδέ με πείσεις,",
"Ω434":"ὅς με κέλῃ σέο δῶρα παρὲξ Ἀχιλῆα δέχεσθαι.",
"Ω435":"τὸν μὲν ἐγὼ δείδοικα καὶ αἰδέομαι περὶ κῆρι",
"Ω436":"συλεύειν, μή μοί τι κακὸν μετόπισθε γένηται.",
"Ω437":"σοὶ δ᾽ ἂν ἐγὼ πομπὸς καί κε κλυτὸν Ἄργος ἱκοίμην,",
"Ω438":"ἐνδυκέως ἐν νηῒ θοῇ ἢ πεζὸς ὁμαρτέων:",
"Ω439":"οὐκ ἄν τίς τοι πομπὸν ὀνοσσάμενος μαχέσαιτο.",
"Ω440":"ἦ καὶ ἀναΐξας ἐριούνιος ἅρμα καὶ ἵππους",
"Ω441":"καρπαλίμως μάστιγα καὶ ἡνία λάζετο χερσίν,",
"Ω442":"ἐν δ᾽ ἔπνευσ᾽ ἵπποισι καὶ ἡμιόνοις μένος ἠΰ.",
"Ω443":"ἀλλ᾽ ὅτε δὴ πύργους τε νεῶν καὶ τάφρον ἵκοντο,",
"Ω444":"οἳ δὲ νέον περὶ δόρπα φυλακτῆρες πονέοντο,",
"Ω445":"τοῖσι δ᾽ ἐφ᾽ ὕπνον ἔχευε διάκτορος ἀργεϊφόντης",
"Ω446":"πᾶσιν, ἄφαρ δ᾽ ὤϊξε πύλας καὶ ἀπῶσεν ὀχῆας,",
"Ω447":"ἐς δ᾽ ἄγαγε Πρίαμόν τε καὶ ἀγλαὰ δῶρ᾽ ἐπ᾽ ἀπήνης.",
"Ω448":"ἀλλ᾽ ὅτε δὴ κλισίην Πηληϊάδεω ἀφίκοντο",
"Ω449":"ὑψηλήν, τὴν Μυρμιδόνες ποίησαν ἄνακτι",
"Ω450":"δοῦρ᾽ ἐλάτης κέρσαντες: ἀτὰρ καθύπερθεν ἔρεψαν",
"Ω451":"λαχνήεντ᾽ ὄροφον λειμωνόθεν ἀμήσαντες:",
"Ω452":"ἀμφὶ δέ οἱ μεγάλην αὐλὴν ποίησαν ἄνακτι",
"Ω453":"σταυροῖσιν πυκινοῖσι: θύρην δ᾽ ἔχε μοῦνος ἐπιβλὴς",
"Ω454":"εἰλάτινος, τὸν τρεῖς μὲν ἐπιρρήσσεσκον Ἀχαιοί,",
"Ω455":"τρεῖς δ᾽ ἀναοίγεσκον μεγάλην κληῗδα θυράων",
"Ω456":"τῶν ἄλλων: Ἀχιλεὺς δ᾽ ἄρ᾽ ἐπιρρήσσεσκε καὶ οἶος:",
"Ω457":"δή ῥα τόθ᾽ Ἑρμείας ἐριούνιος ᾦξε γέροντι,",
"Ω458":"ἐς δ᾽ ἄγαγε κλυτὰ δῶρα ποδώκεϊ Πηλεΐωνι,",
"Ω459":"ἐξ ἵππων δ᾽ ἀπέβαινεν ἐπὶ χθόνα φώνησέν τε:",
"Ω460":"ὦ γέρον ἤτοι ἐγὼ θεὸς ἄμβροτος εἰλήλουθα",
"Ω461":"Ἑρμείας: σοὶ γάρ με πατὴρ ἅμα πομπὸν ὄπασσεν.",
"Ω462":"ἀλλ᾽ ἤτοι μὲν ἐγὼ πάλιν εἴσομαι, οὐδ᾽ Ἀχιλῆος",
"Ω463":"ὀφθαλμοὺς εἴσειμι: νεμεσσητὸν δέ κεν εἴη",
"Ω464":"ἀθάνατον θεὸν ὧδε βροτοὺς ἀγαπαζέμεν ἄντην:",
"Ω465":"τύνη δ᾽ εἰσελθὼν λαβὲ γούνατα Πηλεΐωνος,",
"Ω466":"καί μιν ὑπὲρ πατρὸς καὶ μητέρος ἠϋκόμοιο",
"Ω467":"λίσσεο καὶ τέκεος, ἵνα οἱ σὺν θυμὸν ὀρίνῃς.",
"Ω468":"ὣς ἄρα φωνήσας ἀπέβη πρὸς μακρὸν Ὄλυμπον",
"Ω469":"Ἑρμείας: Πρίαμος δ᾽ ἐξ ἵππων ἆλτο χαμᾶζε,",
"Ω470":"Ἰδαῖον δὲ κατ᾽ αὖθι λίπεν: ὃ δὲ μίμνεν ἐρύκων",
"Ω471":"ἵππους ἡμιόνους τε: γέρων δ᾽ ἰθὺς κίεν οἴκου,",
"Ω472":"τῇ ῥ᾽ Ἀχιλεὺς ἵζεσκε Διῒ φίλος: ἐν δέ μιν αὐτὸν",
"Ω473":"εὗρ᾽, ἕταροι δ᾽ ἀπάνευθε καθήατο: τὼ δὲ δύ᾽ οἴω",
"Ω474":"ἥρως Αὐτομέδων τε καὶ Ἄλκιμος ὄζος Ἄρηος",
"Ω475":"ποίπνυον παρεόντε: νέον δ᾽ ἀπέληγεν ἐδωδῆς",
"Ω476":"ἔσθων καὶ πίνων: ἔτι καὶ παρέκειτο τράπεζα.",
"Ω477":"τοὺς δ᾽ ἔλαθ᾽ εἰσελθὼν Πρίαμος μέγας, ἄγχι δ᾽ ἄρα στὰς",
"Ω478":"χερσὶν Ἀχιλλῆος λάβε γούνατα καὶ κύσε χεῖρας",
"Ω479":"δεινὰς ἀνδροφόνους, αἵ οἱ πολέας κτάνον υἷας.",
"Ω480":"ὡς δ᾽ ὅτ᾽ ἂν ἄνδρ᾽ ἄτη πυκινὴ λάβῃ, ὅς τ᾽ ἐνὶ πάτρῃ",
"Ω481":"φῶτα κατακτείνας ἄλλων ἐξίκετο δῆμον",
"Ω482":"ἀνδρὸς ἐς ἀφνειοῦ, θάμβος δ᾽ ἔχει εἰσορόωντας,",
"Ω483":"ὣς Ἀχιλεὺς θάμβησεν ἰδὼν Πρίαμον θεοειδέα:",
"Ω484":"θάμβησαν δὲ καὶ ἄλλοι, ἐς ἀλλήλους δὲ ἴδοντο.",
"Ω485":"τὸν καὶ λισσόμενος Πρίαμος πρὸς μῦθον ἔειπε:",
"Ω486":"μνῆσαι πατρὸς σοῖο θεοῖς ἐπιείκελ᾽ Ἀχιλλεῦ,",
"Ω487":"τηλίκου ὥς περ ἐγών, ὀλοῷ ἐπὶ γήραος οὐδῷ:",
"Ω488":"καὶ μέν που κεῖνον περιναιέται ἀμφὶς ἐόντες",
"Ω489":"τείρουσ᾽, οὐδέ τίς ἐστιν ἀρὴν καὶ λοιγὸν ἀμῦναι.",
"Ω490":"ἀλλ᾽ ἤτοι κεῖνός γε σέθεν ζώοντος ἀκούων",
"Ω491":"χαίρει τ᾽ ἐν θυμῷ, ἐπί τ᾽ ἔλπεται ἤματα πάντα",
"Ω492":"ὄψεσθαι φίλον υἱὸν ἀπὸ Τροίηθεν ἰόντα:",
"Ω493":"αὐτὰρ ἐγὼ πανάποτμος, ἐπεὶ τέκον υἷας ἀρίστους",
"Ω494":"Τροίῃ ἐν εὐρείῃ, τῶν δ᾽ οὔ τινά φημι λελεῖφθαι.",
"Ω495":"πεντήκοντά μοι ἦσαν ὅτ᾽ ἤλυθον υἷες Ἀχαιῶν:",
"Ω496":"ἐννεακαίδεκα μέν μοι ἰῆς ἐκ νηδύος ἦσαν,",
"Ω497":"τοὺς δ᾽ ἄλλους μοι ἔτικτον ἐνὶ μεγάροισι γυναῖκες.",
"Ω498":"τῶν μὲν πολλῶν θοῦρος Ἄρης ὑπὸ γούνατ᾽ ἔλυσεν:",
"Ω499":"ὃς δέ μοι οἶος ἔην, εἴρυτο δὲ ἄστυ καὶ αὐτούς,",
"Ω500":"τὸν σὺ πρῴην κτεῖνας ἀμυνόμενον περὶ πάτρης",
"Ω501":"Ἕκτορα: τοῦ νῦν εἵνεχ᾽ ἱκάνω νῆας Ἀχαιῶν",
"Ω502":"λυσόμενος παρὰ σεῖο, φέρω δ᾽ ἀπερείσι᾽ ἄποινα.",
"Ω503":"ἀλλ᾽ αἰδεῖο θεοὺς Ἀχιλεῦ, αὐτόν τ᾽ ἐλέησον",
"Ω504":"μνησάμενος σοῦ πατρός: ἐγὼ δ᾽ ἐλεεινότερός περ,",
"Ω505":"ἔτλην δ᾽ οἷ᾽ οὔ πώ τις ἐπιχθόνιος βροτὸς ἄλλος,",
"Ω506":"ἀνδρὸς παιδοφόνοιο ποτὶ στόμα χεῖρ᾽ ὀρέγεσθαι.",
"Ω507":"ὣς φάτο, τῷ δ᾽ ἄρα πατρὸς ὑφ᾽ ἵμερον ὦρσε γόοιο:",
"Ω508":"ἁψάμενος δ᾽ ἄρα χειρὸς ἀπώσατο ἦκα γέροντα.",
"Ω509":"τὼ δὲ μνησαμένω ὃ μὲν Ἕκτορος ἀνδροφόνοιο",
"Ω510":"κλαῖ᾽ ἁδινὰ προπάροιθε ποδῶν Ἀχιλῆος ἐλυσθείς,",
"Ω511":"αὐτὰρ Ἀχιλλεὺς κλαῖεν ἑὸν πατέρ᾽, ἄλλοτε δ᾽ αὖτε",
"Ω512":"Πάτροκλον: τῶν δὲ στοναχὴ κατὰ δώματ᾽ ὀρώρει.",
"Ω513":"αὐτὰρ ἐπεί ῥα γόοιο τετάρπετο δῖος Ἀχιλλεύς,",
"Ω514":"καί οἱ ἀπὸ πραπίδων ἦλθ᾽ ἵμερος ἠδ᾽ ἀπὸ γυίων,",
"Ω515":"αὐτίκ᾽ ἀπὸ θρόνου ὦρτο, γέροντα δὲ χειρὸς ἀνίστη",
"Ω516":"οἰκτίρων πολιόν τε κάρη πολιόν τε γένειον,",
"Ω517":"καί μιν φωνήσας ἔπεα πτερόεντα προσηύδα:",
"Ω518":"ἆ δείλ᾽, ἦ δὴ πολλὰ κάκ᾽ ἄνσχεο σὸν κατὰ θυμόν.",
"Ω519":"πῶς ἔτλης ἐπὶ νῆας Ἀχαιῶν ἐλθέμεν οἶος",
"Ω520":"ἀνδρὸς ἐς ὀφθαλμοὺς ὅς τοι πολέας τε καὶ ἐσθλοὺς",
"Ω521":"υἱέας ἐξενάριξα; σιδήρειόν νύ τοι ἦτορ.",
"Ω522":"ἀλλ᾽ ἄγε δὴ κατ᾽ ἄρ᾽ ἕζευ ἐπὶ θρόνου, ἄλγεα δ᾽ ἔμπης",
"Ω523":"ἐν θυμῷ κατακεῖσθαι ἐάσομεν ἀχνύμενοί περ:",
"Ω524":"οὐ γάρ τις πρῆξις πέλεται κρυεροῖο γόοιο:",
"Ω525":"ὡς γὰρ ἐπεκλώσαντο θεοὶ δειλοῖσι βροτοῖσι",
"Ω526":"ζώειν ἀχνυμένοις: αὐτοὶ δέ τ᾽ ἀκηδέες εἰσί.",
"Ω527":"δοιοὶ γάρ τε πίθοι κατακείαται ἐν Διὸς οὔδει",
"Ω528":"δώρων οἷα δίδωσι κακῶν, ἕτερος δὲ ἑάων:",
"Ω529":"ᾧ μέν κ᾽ ἀμμίξας δώῃ Ζεὺς τερπικέραυνος,",
"Ω530":"ἄλλοτε μέν τε κακῷ ὅ γε κύρεται, ἄλλοτε δ᾽ ἐσθλῷ:",
"Ω531":"ᾧ δέ κε τῶν λυγρῶν δώῃ, λωβητὸν ἔθηκε,",
"Ω532":"καί ἑ κακὴ βούβρωστις ἐπὶ χθόνα δῖαν ἐλαύνει,",
"Ω533":"φοιτᾷ δ᾽ οὔτε θεοῖσι τετιμένος οὔτε βροτοῖσιν.",
"Ω534":"ὣς μὲν καὶ Πηλῆϊ θεοὶ δόσαν ἀγλαὰ δῶρα",
"Ω535":"ἐκ γενετῆς: πάντας γὰρ ἐπ᾽ ἀνθρώπους ἐκέκαστο",
"Ω536":"ὄλβῳ τε πλούτῳ τε, ἄνασσε δὲ Μυρμιδόνεσσι,",
"Ω537":"καί οἱ θνητῷ ἐόντι θεὰν ποίησαν ἄκοιτιν.",
"Ω538":"ἀλλ᾽ ἐπὶ καὶ τῷ θῆκε θεὸς κακόν, ὅττί οἱ οὔ τι",
"Ω539":"παίδων ἐν μεγάροισι γονὴ γένετο κρειόντων,",
"Ω540":"ἀλλ᾽ ἕνα παῖδα τέκεν παναώριον: οὐδέ νυ τόν γε",
"Ω541":"γηράσκοντα κομίζω, ἐπεὶ μάλα τηλόθι πάτρης",
"Ω542":"ἧμαι ἐνὶ Τροίῃ, σέ τε κήδων ἠδὲ σὰ τέκνα.",
"Ω543":"καὶ σὲ γέρον τὸ πρὶν μὲν ἀκούομεν ὄλβιον εἶναι:",
"Ω544":"ὅσσον Λέσβος ἄνω Μάκαρος ἕδος ἐντὸς ἐέργει",
"Ω545":"καὶ Φρυγίη καθύπερθε καὶ Ἑλλήσποντος ἀπείρων,",
"Ω546":"τῶν σε γέρον πλούτῳ τε καὶ υἱάσι φασὶ κεκάσθαι.",
"Ω547":"αὐτὰρ ἐπεί τοι πῆμα τόδ᾽ ἤγαγον Οὐρανίωνες",
"Ω548":"αἰεί τοι περὶ ἄστυ μάχαι τ᾽ ἀνδροκτασίαι τε.",
"Ω549":"ἄνσχεο, μὴ δ᾽ ἀλίαστον ὀδύρεο σὸν κατὰ θυμόν:",
"Ω550":"οὐ γάρ τι πρήξεις ἀκαχήμενος υἷος ἑῆος,",
"Ω551":"οὐδέ μιν ἀνστήσεις, πρὶν καὶ κακὸν ἄλλο πάθῃσθα.",
"Ω552":"τὸν δ᾽ ἠμείβετ᾽ ἔπειτα γέρων Πρίαμος θεοειδής:",
"Ω553":"μή πω μ᾽ ἐς θρόνον ἵζε διοτρεφὲς ὄφρά κεν Ἕκτωρ",
"Ω554":"κεῖται ἐνὶ κλισίῃσιν ἀκηδής, ἀλλὰ τάχιστα",
"Ω555":"λῦσον ἵν᾽ ὀφθαλμοῖσιν ἴδω: σὺ δὲ δέξαι ἄποινα",
"Ω556":"πολλά, τά τοι φέρομεν: σὺ δὲ τῶνδ᾽ ἀπόναιο, καὶ ἔλθοις",
"Ω557":"σὴν ἐς πατρίδα γαῖαν, ἐπεί με πρῶτον ἔασας",
"Ω558":"αὐτόν τε ζώειν καὶ ὁρᾶν φάος ἠελίοιο.",
"Ω559":"τὸν δ᾽ ἄρ᾽ ὑπόδρα ἰδὼν προσέφη πόδας ὠκὺς Ἀχιλλεύς:",
"Ω560":"μηκέτι νῦν μ᾽ ἐρέθιζε γέρον: νοέω δὲ καὶ αὐτὸς",
"Ω561":"Ἕκτορά τοι λῦσαι, Διόθεν δέ μοι ἄγγελος ἦλθε",
"Ω562":"μήτηρ, ἥ μ᾽ ἔτεκεν, θυγάτηρ ἁλίοιο γέροντος.",
"Ω563":"καὶ δέ σε γιγνώσκω Πρίαμε φρεσίν, οὐδέ με λήθεις,",
"Ω564":"ὅττι θεῶν τίς σ᾽ ἦγε θοὰς ἐπὶ νῆας Ἀχαιῶν.",
"Ω565":"οὐ γάρ κε τλαίη βροτὸς ἐλθέμεν, οὐδὲ μάλ᾽ ἡβῶν,",
"Ω566":"ἐς στρατόν: οὐδὲ γὰρ ἂν φυλάκους λάθοι, οὐδέ κ᾽ ὀχῆα",
"Ω567":"ῥεῖα μετοχλίσσειε θυράων ἡμετεράων.",
"Ω568":"τὼ νῦν μή μοι μᾶλλον ἐν ἄλγεσι θυμὸν ὀρίνῃς,",
"Ω569":"μή σε γέρον οὐδ᾽ αὐτὸν ἐνὶ κλισίῃσιν ἐάσω",
"Ω570":"καὶ ἱκέτην περ ἐόντα, Διὸς δ᾽ ἀλίτωμαι ἐφετμάς.",
"Ω571":"ὣς ἔφατ᾽, ἔδεισεν δ᾽ ὃ γέρων καὶ ἐπείθετο μύθῳ.",
"Ω572":"Πηλεΐδης δ᾽ οἴκοιο λέων ὣς ἆλτο θύραζε",
"Ω573":"οὐκ οἶος, ἅμα τῷ γε δύω θεράποντες ἕποντο",
"Ω574":"ἥρως Αὐτομέδων ἠδ᾽ Ἄλκιμος, οὕς ῥα μάλιστα",
"Ω575":"τῖ᾽ Ἀχιλεὺς ἑτάρων μετὰ Πάτροκλόν γε θανόντα,",
"Ω576":"οἳ τόθ᾽ ὑπὸ ζυγόφιν λύον ἵππους ἡμιόνους τε,",
"Ω577":"ἐς δ᾽ ἄγαγον κήρυκα καλήτορα τοῖο γέροντος,",
"Ω578":"κὰδ δ᾽ ἐπὶ δίφρου εἷσαν: ἐϋξέστου δ᾽ ἀπ᾽ ἀπήνης",
"Ω579":"ᾕρεον Ἑκτορέης κεφαλῆς ἀπερείσι᾽ ἄποινα.",
"Ω580":"κὰδ δ᾽ ἔλιπον δύο φάρε᾽ ἐΰννητόν τε χιτῶνα,",
"Ω581":"ὄφρα νέκυν πυκάσας δοίη οἶκον δὲ φέρεσθαι.",
"Ω582":"δμῳὰς δ᾽ ἐκκαλέσας λοῦσαι κέλετ᾽ ἀμφί τ᾽ ἀλεῖψαι",
"Ω583":"νόσφιν ἀειράσας, ὡς μὴ Πρίαμος ἴδοι υἱόν,",
"Ω584":"μὴ ὃ μὲν ἀχνυμένῃ κραδίῃ χόλον οὐκ ἐρύσαιτο",
"Ω585":"παῖδα ἰδών, Ἀχιλῆϊ δ᾽ ὀρινθείη φίλον ἦτορ,",
"Ω586":"καί ἑ κατακτείνειε, Διὸς δ᾽ ἀλίτηται ἐφετμάς.",
"Ω587":"τὸν δ᾽ ἐπεὶ οὖν δμῳαὶ λοῦσαν καὶ χρῖσαν ἐλαίῳ,",
"Ω588":"ἀμφὶ δέ μιν φᾶρος καλὸν βάλον ἠδὲ χιτῶνα,",
"Ω589":"αὐτὸς τόν γ᾽ Ἀχιλεὺς λεχέων ἐπέθηκεν ἀείρας,",
"Ω590":"σὺν δ᾽ ἕταροι ἤειραν ἐϋξέστην ἐπ᾽ ἀπήνην.",
"Ω591":"ᾤμωξέν τ᾽ ἄρ᾽ ἔπειτα, φίλον δ᾽ ὀνόμηνεν ἑταῖρον:",
"Ω592":"μή μοι Πάτροκλε σκυδμαινέμεν, αἴ κε πύθηαι",
"Ω593":"εἰν Ἄϊδός περ ἐὼν ὅτι Ἕκτορα δῖον ἔλυσα",
"Ω594":"πατρὶ φίλῳ, ἐπεὶ οὔ μοι ἀεικέα δῶκεν ἄποινα.",
"Ω595":"σοὶ δ᾽ αὖ ἐγὼ καὶ τῶνδ᾽ ἀποδάσσομαι ὅσσ᾽ ἐπέοικεν.",
"Ω596":"ἦ ῥα, καὶ ἐς κλισίην πάλιν ἤϊε δῖος Ἀχιλλεύς,",
"Ω597":"ἕζετο δ᾽ ἐν κλισμῷ πολυδαιδάλῳ ἔνθεν ἀνέστη",
"Ω598":"τοίχου τοῦ ἑτέρου, ποτὶ δὲ Πρίαμον φάτο μῦθον:",
"Ω599":"υἱὸς μὲν δή τοι λέλυται γέρον ὡς ἐκέλευες,",
"Ω600":"κεῖται δ᾽ ἐν λεχέεσσ᾽: ἅμα δ᾽ ἠοῖ φαινομένηφιν",
"Ω601":"ὄψεαι αὐτὸς ἄγων: νῦν δὲ μνησώμεθα δόρπου.",
"Ω602":"καὶ γάρ τ᾽ ἠΰκομος Νιόβη ἐμνήσατο σίτου,",
"Ω603":"τῇ περ δώδεκα παῖδες ἐνὶ μεγάροισιν ὄλοντο",
"Ω604":"ἓξ μὲν θυγατέρες, ἓξ δ᾽ υἱέες ἡβώοντες.",
"Ω605":"τοὺς μὲν Ἀπόλλων πέφνεν ἀπ᾽ ἀργυρέοιο βιοῖο",
"Ω606":"χωόμενος Νιόβῃ, τὰς δ᾽ Ἄρτεμις ἰοχέαιρα,",
"Ω607":"οὕνεκ᾽ ἄρα Λητοῖ ἰσάσκετο καλλιπαρῄῳ:",
"Ω608":"φῆ δοιὼ τεκέειν, ἣ δ᾽ αὐτὴ γείνατο πολλούς:",
"Ω609":"τὼ δ᾽ ἄρα καὶ δοιώ περ ἐόντ᾽ ἀπὸ πάντας ὄλεσσαν.",
"Ω610":"οἳ μὲν ἄρ᾽ ἐννῆμαρ κέατ᾽ ἐν φόνῳ, οὐδέ τις ἦεν",
"Ω611":"κατθάψαι, λαοὺς δὲ λίθους ποίησε Κρονίων:",
"Ω612":"τοὺς δ᾽ ἄρα τῇ δεκάτῃ θάψαν θεοὶ Οὐρανίωνες.",
"Ω613":"ἣ δ᾽ ἄρα σίτου μνήσατ᾽, ἐπεὶ κάμε δάκρυ χέουσα.",
"Ω614":"νῦν δέ που ἐν πέτρῃσιν ἐν οὔρεσιν οἰοπόλοισιν",
"Ω615":"ἐν Σιπύλῳ, ὅθι φασὶ θεάων ἔμμεναι εὐνὰς",
"Ω616":"νυμφάων, αἵ τ᾽ ἀμφ᾽ Ἀχελώϊον ἐρρώσαντο,",
"Ω617":"ἔνθα λίθος περ ἐοῦσα θεῶν ἐκ κήδεα πέσσει.",
"Ω618":"ἀλλ᾽ ἄγε δὴ καὶ νῶϊ μεδώμεθα δῖε γεραιὲ",
"Ω619":"σίτου: ἔπειτά κεν αὖτε φίλον παῖδα κλαίοισθα",
"Ω620":"Ἴλιον εἰσαγαγών: πολυδάκρυτος δέ τοι ἔσται.",
"Ω621":"ἦ καὶ ἀναΐξας ὄϊν ἄργυφον ὠκὺς Ἀχιλλεὺς",
"Ω622":"σφάξ᾽: ἕταροι δ᾽ ἔδερόν τε καὶ ἄμφεπον εὖ κατὰ κόσμον,",
"Ω623":"μίστυλλόν τ᾽ ἄρ᾽ ἐπισταμένως πεῖράν τ᾽ ὀβελοῖσιν,",
"Ω624":"ὄπτησάν τε περιφραδέως, ἐρύσαντό τε πάντα.",
"Ω625":"Αὐτομέδων δ᾽ ἄρα σῖτον ἑλὼν ἐπένειμε τραπέζῃ",
"Ω626":"καλοῖς ἐν κανέοισιν: ἀτὰρ κρέα νεῖμεν Ἀχιλλεύς.",
"Ω627":"οἳ δ᾽ ἐπ᾽ ὀνείαθ᾽ ἑτοῖμα προκείμενα χεῖρας ἴαλλον.",
"Ω628":"αὐτὰρ ἐπεὶ πόσιος καὶ ἐδητύος ἐξ ἔρον ἕντο,",
"Ω629":"ἤτοι Δαρδανίδης Πρίαμος θαύμαζ᾽ Ἀχιλῆα",
"Ω630":"ὅσσος ἔην οἷός τε: θεοῖσι γὰρ ἄντα ἐῴκει:",
"Ω631":"αὐτὰρ ὃ Δαρδανίδην Πρίαμον θαύμαζεν Ἀχιλλεὺς",
"Ω632":"εἰσορόων ὄψίν τ᾽ ἀγαθὴν καὶ μῦθον ἀκούων.",
"Ω633":"αὐτὰρ ἐπεὶ τάρπησαν ἐς ἀλλήλους ὁρόωντες,",
"Ω634":"τὸν πρότερος προσέειπε γέρων Πρίαμος θεοειδής:",
"Ω635":"λέξον νῦν με τάχιστα διοτρεφές, ὄφρα καὶ ἤδη",
"Ω636":"ὕπνῳ ὕπο γλυκερῷ ταρπώμεθα κοιμηθέντες:",
"Ω637":"οὐ γάρ πω μύσαν ὄσσε ὑπὸ βλεφάροισιν ἐμοῖσιν",
"Ω638":"ἐξ οὗ σῇς ὑπὸ χερσὶν ἐμὸς πάϊς ὤλεσε θυμόν,",
"Ω639":"ἀλλ᾽ αἰεὶ στενάχω καὶ κήδεα μυρία πέσσω",
"Ω640":"αὐλῆς ἐν χόρτοισι κυλινδόμενος κατὰ κόπρον.",
"Ω641":"νῦν δὴ καὶ σίτου πασάμην καὶ αἴθοπα οἶνον",
"Ω642":"λαυκανίης καθέηκα: πάρος γε μὲν οὔ τι πεπάσμην.",
"Ω643":"ἦ ῥ᾽, Ἀχιλεὺς δ᾽ ἑτάροισιν ἰδὲ δμῳῇσι κέλευσε",
"Ω644":"δέμνι᾽ ὑπ᾽ αἰθούσῃ θέμεναι καὶ ῥήγεα καλὰ",
"Ω645":"πορφύρε᾽ ἐμβαλέειν, στορέσαι τ᾽ ἐφύπερθε τάπητας,",
"Ω646":"χλαίνας τ᾽ ἐνθέμεναι οὔλας καθύπερθεν ἕσασθαι.",
"Ω647":"αἳ δ᾽ ἴσαν ἐκ μεγάροιο δάος μετὰ χερσὶν ἔχουσαι,",
"Ω648":"αἶψα δ᾽ ἄρα στόρεσαν δοιὼ λέχε᾽ ἐγκονέουσαι.",
"Ω649":"τὸν δ᾽ ἐπικερτομέων προσέφη πόδας ὠκὺς Ἀχιλλεύς:",
"Ω650":"ἐκτὸς μὲν δὴ λέξο γέρον φίλε, μή τις Ἀχαιῶν",
"Ω651":"ἐνθάδ᾽ ἐπέλθῃσιν βουληφόρος, οἵ τέ μοι αἰεὶ",
"Ω652":"βουλὰς βουλεύουσι παρήμενοι, ἣ θέμις ἐστί:",
"Ω653":"τῶν εἴ τίς σε ἴδοιτο θοὴν διὰ νύκτα μέλαιναν,",
"Ω654":"αὐτίκ᾽ ἂν ἐξείποι Ἀγαμέμνονι ποιμένι λαῶν,",
"Ω655":"καί κεν ἀνάβλησις λύσιος νεκροῖο γένηται.",
"Ω656":"ἀλλ᾽ ἄγε μοι τόδε εἰπὲ καὶ ἀτρεκέως κατάλεξον,",
"Ω657":"ποσσῆμαρ μέμονας κτερεϊζέμεν Ἕκτορα δῖον,",
"Ω658":"ὄφρα τέως αὐτός τε μένω καὶ λαὸν ἐρύκω.",
"Ω659":"τὸν δ᾽ ἠμείβετ᾽ ἔπειτα γέρων Πρίαμος θεοειδής:",
"Ω660":"εἰ μὲν δή μ᾽ ἐθέλεις τελέσαι τάφον Ἕκτορι δίῳ,",
"Ω661":"ὧδέ κέ μοι ῥέζων Ἀχιλεῦ κεχαρισμένα θείης.",
"Ω662":"οἶσθα γὰρ ὡς κατὰ ἄστυ ἐέλμεθα, τηλόθι δ᾽ ὕλη",
"Ω663":"ἀξέμεν ἐξ ὄρεος, μάλα δὲ Τρῶες δεδίασιν.",
"Ω664":"ἐννῆμαρ μέν κ᾽ αὐτὸν ἐνὶ μεγάροις γοάοιμεν,",
"Ω665":"τῇ δεκάτῃ δέ κε θάπτοιμεν δαινῦτό τε λαός,",
"Ω666":"ἑνδεκάτῃ δέ κε τύμβον ἐπ᾽ αὐτῷ ποιήσαιμεν,",
"Ω667":"τῇ δὲ δυωδεκάτῃ πολεμίξομεν εἴ περ ἀνάγκη.",
"Ω668":"τὸν δ᾽ αὖτε προσέειπε ποδάρκης δῖος Ἀχιλλεύς:",
"Ω669":"ἔσται τοι καὶ ταῦτα γέρον Πρίαμ᾽ ὡς σὺ κελεύεις:",
"Ω670":"σχήσω γὰρ πόλεμον τόσσον χρόνον ὅσσον ἄνωγας.",
"Ω671":"ὣς ἄρα φωνήσας ἐπὶ καρπῷ χεῖρα γέροντος",
"Ω672":"ἔλλαβε δεξιτερήν, μή πως δείσει᾽ ἐνὶ θυμῷ.",
"Ω673":"οἳ μὲν ἄρ᾽ ἐν προδόμῳ δόμου αὐτόθι κοιμήσαντο",
"Ω674":"κῆρυξ καὶ Πρίαμος πυκινὰ φρεσὶ μήδε᾽ ἔχοντες,",
"Ω675":"αὐτὰρ Ἀχιλλεὺς εὗδε μυχῷ κλισίης ἐϋπήκτου:",
"Ω676":"τῷ δὲ Βρισηῒς παρελέξατο καλλιπάρῃος.",
"Ω677":"ἄλλοι μέν ῥα θεοί τε καὶ ἀνέρες ἱπποκορυσταὶ",
"Ω678":"εὗδον παννύχιοι μαλακῷ δεδμημένοι ὕπνῳ:",
"Ω679":"ἀλλ᾽ οὐχ Ἑρμείαν ἐριούνιον ὕπνος ἔμαρπτεν",
"Ω680":"ὁρμαίνοντ᾽ ἀνὰ θυμὸν ὅπως Πρίαμον βασιλῆα",
"Ω681":"νηῶν ἐκπέμψειε λαθὼν ἱεροὺς πυλαωρούς.",
"Ω682":"στῆ δ᾽ ἄρ᾽ ὑπὲρ κεφαλῆς καί μιν πρὸς μῦθον ἔειπεν:",
"Ω683":"ὦ γέρον οὔ νύ τι σοί γε μέλει κακόν, οἷον ἔθ᾽ εὕδεις",
"Ω684":"ἀνδράσιν ἐν δηΐοισιν, ἐπεί σ᾽ εἴασεν Ἀχιλλεύς.",
"Ω685":"καὶ νῦν μὲν φίλον υἱὸν ἐλύσαο, πολλὰ δ᾽ ἔδωκας:",
"Ω686":"σεῖο δέ κε ζωοῦ καὶ τρὶς τόσα δοῖεν ἄποινα",
"Ω687":"παῖδες τοὶ μετόπισθε λελειμμένοι, αἴ κ᾽ Ἀγαμέμνων",
"Ω688":"γνώῃ σ᾽ Ἀτρεΐδης, γνώωσι δὲ πάντες Ἀχαιοί.",
"Ω689":"ὣς ἔφατ᾽, ἔδεισεν δ᾽ ὃ γέρων, κήρυκα δ᾽ ἀνίστη.",
"Ω690":"τοῖσιν δ᾽ Ἑρμείας ζεῦξ᾽ ἵππους ἡμιόνους τε,",
"Ω691":"ῥίμφα δ᾽ ἄρ᾽ αὐτὸς ἔλαυνε κατὰ στρατόν, οὐδέ τις ἔγνω.",
"Ω692":"ἀλλ᾽ ὅτε δὴ πόρον ἷξον ἐϋρρεῖος ποταμοῖο",
"Ω693":"Ξάνθου δινήεντος, ὃν ἀθάνατος τέκετο Ζεύς,",
"Ω694":"Ἑρμείας μὲν ἔπειτ᾽ ἀπέβη πρὸς μακρὸν Ὄλυμπον,",
"Ω695":"Ἠὼς δὲ κροκόπεπλος ἐκίδνατο πᾶσαν ἐπ᾽ αἶαν,",
"Ω696":"οἳ δ᾽ εἰς ἄστυ ἔλων οἰμωγῇ τε στοναχῇ τε",
"Ω697":"ἵππους, ἡμίονοι δὲ νέκυν φέρον. οὐδέ τις ἄλλος",
"Ω698":"ἔγνω πρόσθ᾽ ἀνδρῶν καλλιζώνων τε γυναικῶν,",
"Ω699":"ἀλλ᾽ ἄρα Κασσάνδρη ἰκέλη χρυσῇ Ἀφροδίτῃ",
"Ω700":"Πέργαμον εἰσαναβᾶσα φίλον πατέρ᾽ εἰσενόησεν",
"Ω701":"ἑσταότ᾽ ἐν δίφρῳ, κήρυκά τε ἀστυβοώτην:",
"Ω702":"τὸν δ᾽ ἄρ᾽ ἐφ᾽ ἡμιόνων ἴδε κείμενον ἐν λεχέεσσι:",
"Ω703":"κώκυσέν τ᾽ ἄρ᾽ ἔπειτα γέγωνέ τε πᾶν κατὰ ἄστυ:",
"Ω704":"ὄψεσθε Τρῶες καὶ Τρῳάδες Ἕκτορ᾽ ἰόντες,",
"Ω705":"εἴ ποτε καὶ ζώοντι μάχης ἐκνοστήσαντι",
"Ω706":"χαίρετ᾽, ἐπεὶ μέγα χάρμα πόλει τ᾽ ἦν παντί τε δήμῳ.",
"Ω707":"ὣς ἔφατ᾽, οὐδέ τις αὐτόθ᾽ ἐνὶ πτόλεϊ λίπετ᾽ ἀνὴρ",
"Ω708":"οὐδὲ γυνή: πάντας γὰρ ἀάσχετον ἵκετο πένθος:",
"Ω709":"ἀγχοῦ δὲ ξύμβληντο πυλάων νεκρὸν ἄγοντι.",
"Ω710":"πρῶται τόν γ᾽ ἄλοχός τε φίλη καὶ πότνια μήτηρ",
"Ω711":"τιλλέσθην ἐπ᾽ ἄμαξαν ἐΰτροχον ἀΐξασαι",
"Ω712":"ἁπτόμεναι κεφαλῆς: κλαίων δ᾽ ἀμφίσταθ᾽ ὅμιλος.",
"Ω713":"καί νύ κε δὴ πρόπαν ἦμαρ ἐς ἠέλιον καταδύντα",
"Ω714":"Ἕκτορα δάκρυ χέοντες ὀδύροντο πρὸ πυλάων,",
"Ω715":"εἰ μὴ ἄρ᾽ ἐκ δίφροιο γέρων λαοῖσι μετηύδα:",
"Ω716":"εἴξατέ μοι οὐρεῦσι διελθέμεν: αὐτὰρ ἔπειτα",
"Ω717":"ἄσεσθε κλαυθμοῖο, ἐπὴν ἀγάγωμι δόμον δέ.",
"Ω718":"ὣς ἔφαθ᾽, οἳ δὲ διέστησαν καὶ εἶξαν ἀπήνῃ.",
"Ω719":"οἳ δ᾽ ἐπεὶ εἰσάγαγον κλυτὰ δώματα, τὸν μὲν ἔπειτα",
"Ω720":"τρητοῖς ἐν λεχέεσσι θέσαν, παρὰ δ᾽ εἷσαν ἀοιδοὺς",
"Ω721":"θρήνων ἐξάρχους, οἵ τε στονόεσσαν ἀοιδὴν",
"Ω722":"οἳ μὲν ἄρ᾽ ἐθρήνεον, ἐπὶ δὲ στενάχοντο γυναῖκες.",
"Ω723":"τῇσιν δ᾽ Ἀνδρομάχη λευκώλενος ἦρχε γόοιο",
"Ω724":"Ἕκτορος ἀνδροφόνοιο κάρη μετὰ χερσὶν ἔχουσα:",
"Ω725":"ἆνερ ἀπ᾽ αἰῶνος νέος ὤλεο, κὰδ δέ με χήρην",
"Ω726":"λείπεις ἐν μεγάροισι: πάϊς δ᾽ ἔτι νήπιος αὔτως",
"Ω727":"ὃν τέκομεν σύ τ᾽ ἐγώ τε δυσάμμοροι, οὐδέ μιν οἴω",
"Ω728":"ἥβην ἵξεσθαι: πρὶν γὰρ πόλις ἥδε κατ᾽ ἄκρης",
"Ω729":"πέρσεται: ἦ γὰρ ὄλωλας ἐπίσκοπος, ὅς τέ μιν αὐτὴν",
"Ω730":"ῥύσκευ, ἔχες δ᾽ ἀλόχους κεδνὰς καὶ νήπια τέκνα,",
"Ω731":"αἳ δή τοι τάχα νηυσὶν ὀχήσονται γλαφυρῇσι,",
"Ω732":"καὶ μὲν ἐγὼ μετὰ τῇσι: σὺ δ᾽ αὖ τέκος ἢ ἐμοὶ αὐτῇ",
"Ω733":"ἕψεαι, ἔνθά κεν ἔργα ἀεικέα ἐργάζοιο",
"Ω734":"ἀθλεύων πρὸ ἄνακτος ἀμειλίχου, ἤ τις Ἀχαιῶν",
"Ω735":"ῥίψει χειρὸς ἑλὼν ἀπὸ πύργου λυγρὸν ὄλεθρον",
"Ω736":"χωόμενος, ᾧ δή που ἀδελφεὸν ἔκτανεν Ἕκτωρ",
"Ω737":"ἢ πατέρ᾽ ἠὲ καὶ υἱόν, ἐπεὶ μάλα πολλοὶ Ἀχαιῶν",
"Ω738":"Ἕκτορος ἐν παλάμῃσιν ὀδὰξ ἕλον ἄσπετον οὖδας.",
"Ω739":"οὐ γὰρ μείλιχος ἔσκε πατὴρ τεὸς ἐν δαῒ λυγρῇ:",
"Ω740":"τὼ καί μιν λαοὶ μὲν ὀδύρονται κατὰ ἄστυ,",
"Ω741":"ἀρητὸν δὲ τοκεῦσι γόον καὶ πένθος ἔθηκας",
"Ω742":"Ἕκτορ: ἐμοὶ δὲ μάλιστα λελείψεται ἄλγεα λυγρά.",
"Ω743":"οὐ γάρ μοι θνῄσκων λεχέων ἐκ χεῖρας ὄρεξας,",
"Ω744":"οὐδέ τί μοι εἶπες πυκινὸν ἔπος, οὗ τέ κεν αἰεὶ",
"Ω745":"μεμνῄμην νύκτάς τε καὶ ἤματα δάκρυ χέουσα.",
"Ω746":"ὣς ἔφατο κλαίουσ᾽, ἐπὶ δὲ στενάχοντο γυναῖκες.",
"Ω747":"τῇσιν δ᾽ αὖθ᾽ Ἑκάβη ἁδινοῦ ἐξῆρχε γόοιο:",
"Ω748":"Ἕκτορ ἐμῷ θυμῷ πάντων πολὺ φίλτατε παίδων,",
"Ω749":"ἦ μέν μοι ζωός περ ἐὼν φίλος ἦσθα θεοῖσιν:",
"Ω750":"οἳ δ᾽ ἄρα σεῦ κήδοντο καὶ ἐν θανάτοιό περ αἴσῃ.",
"Ω751":"ἄλλους μὲν γὰρ παῖδας ἐμοὺς πόδας ὠκὺς Ἀχιλλεὺς",
"Ω752":"πέρνασχ᾽ ὅν τιν᾽ ἕλεσκε πέρην ἁλὸς ἀτρυγέτοιο,",
"Ω753":"ἐς Σάμον ἔς τ᾽ Ἴμβρον καὶ Λῆμνον ἀμιχθαλόεσσαν:",
"Ω754":"σεῦ δ᾽ ἐπεὶ ἐξέλετο ψυχὴν ταναήκεϊ χαλκῷ,",
"Ω755":"πολλὰ ῥυστάζεσκεν ἑοῦ περὶ σῆμ᾽ ἑτάροιο",
"Ω756":"Πατρόκλου, τὸν ἔπεφνες: ἀνέστησεν δέ μιν οὐδ᾽ ὧς.",
"Ω757":"νῦν δέ μοι ἑρσήεις καὶ πρόσφατος ἐν μεγάροισι",
"Ω758":"κεῖσαι, τῷ ἴκελος ὅν τ᾽ ἀργυρότοξος Ἀπόλλων",
"Ω759":"οἷς ἀγανοῖσι βέλεσσιν ἐποιχόμενος κατέπεφνεν.",
"Ω760":"ὣς ἔφατο κλαίουσα, γόον δ᾽ ἀλίαστον ὄρινε.",
"Ω761":"τῇσι δ᾽ ἔπειθ᾽ Ἑλένη τριτάτη ἐξῆρχε γόοιο:",
"Ω762":"Ἕκτορ ἐμῷ θυμῷ δαέρων πολὺ φίλτατε πάντων,",
"Ω763":"ἦ μέν μοι πόσις ἐστὶν Ἀλέξανδρος θεοειδής,",
"Ω764":"ὅς μ᾽ ἄγαγε Τροίηνδ᾽: ὡς πρὶν ὤφελλον ὀλέσθαι.",
"Ω765":"ἤδη γὰρ νῦν μοι τόδε εἰκοστὸν ἔτος ἐστὶν",
"Ω766":"ἐξ οὗ κεῖθεν ἔβην καὶ ἐμῆς ἀπελήλυθα πάτρης:",
"Ω767":"ἀλλ᾽ οὔ πω σεῦ ἄκουσα κακὸν ἔπος οὐδ᾽ ἀσύφηλον:",
"Ω768":"ἀλλ᾽ εἴ τίς με καὶ ἄλλος ἐνὶ μεγάροισιν ἐνίπτοι",
"Ω769":"δαέρων ἢ γαλόων ἢ εἰνατέρων εὐπέπλων,",
"Ω770":"ἢ ἑκυρή, ἑκυρὸς δὲ πατὴρ ὣς ἤπιος αἰεί,",
"Ω771":"ἀλλὰ σὺ τὸν ἐπέεσσι παραιφάμενος κατέρυκες",
"Ω772":"σῇ τ᾽ ἀγανοφροσύνῃ καὶ σοῖς ἀγανοῖς ἐπέεσσι.",
"Ω773":"τὼ σέ θ᾽ ἅμα κλαίω καὶ ἔμ᾽ ἄμμορον ἀχνυμένη κῆρ:",
"Ω774":"οὐ γάρ τίς μοι ἔτ᾽ ἄλλος ἐνὶ Τροίῃ εὐρείῃ",
"Ω775":"ἤπιος οὐδὲ φίλος, πάντες δέ με πεφρίκασιν.",
"Ω776":"ὣς ἔφατο κλαίουσ᾽, ἐπὶ δ᾽ ἔστενε δῆμος ἀπείρων.",
"Ω777":"λαοῖσιν δ᾽ ὃ γέρων Πρίαμος μετὰ μῦθον ἔειπεν:",
"Ω778":"ἄξετε νῦν Τρῶες ξύλα ἄστυ δέ, μὴ δέ τι θυμῷ",
"Ω779":"δείσητ᾽ Ἀργείων πυκινὸν λόχον: ἦ γὰρ Ἀχιλλεὺς",
"Ω780":"πέμπων μ᾽ ὧδ᾽ ἐπέτελλε μελαινάων ἀπὸ νηῶν",
"Ω781":"μὴ πρὶν πημανέειν πρὶν δωδεκάτη μόλῃ ἠώς.",
"Ω782":"ὣς ἔφαθ᾽, οἳ δ᾽ ὑπ᾽ ἀμάξῃσιν βόας ἡμιόνους τε",
"Ω783":"ζεύγνυσαν, αἶψα δ᾽ ἔπειτα πρὸ ἄστεος ἠγερέθοντο.",
"Ω784":"ἐννῆμαρ μὲν τοί γε ἀγίνεον ἄσπετον ὕλην:",
"Ω785":"ἀλλ᾽ ὅτε δὴ δεκάτη ἐφάνη φαεσίμβροτος ἠώς,",
"Ω786":"καὶ τότ᾽ ἄρ᾽ ἐξέφερον θρασὺν Ἕκτορα δάκρυ χέοντες,",
"Ω787":"ἐν δὲ πυρῇ ὑπάτῃ νεκρὸν θέσαν, ἐν δ᾽ ἔβαλον πῦρ.",
"Ω788":"ἦμος δ᾽ ἠριγένεια φάνη ῥοδοδάκτυλος Ἠώς,",
"Ω789":"τῆμος ἄρ᾽ ἀμφὶ πυρὴν κλυτοῦ Ἕκτορος ἔγρετο λαός.",
"Ω790":"αὐτὰρ ἐπεί ῥ᾽ ἤγερθεν ὁμηγερέες τ᾽ ἐγένοντο",
"Ω791":"πρῶτον μὲν κατὰ πυρκαϊὴν σβέσαν αἴθοπι οἴνῳ",
"Ω792":"πᾶσαν, ὁπόσσον ἐπέσχε πυρὸς μένος: αὐτὰρ ἔπειτα",
"Ω793":"ὀστέα λευκὰ λέγοντο κασίγνητοί θ᾽ ἕταροί τε",
"Ω794":"μυρόμενοι, θαλερὸν δὲ κατείβετο δάκρυ παρειῶν.",
"Ω795":"καὶ τά γε χρυσείην ἐς λάρνακα θῆκαν ἑλόντες",
"Ω796":"πορφυρέοις πέπλοισι καλύψαντες μαλακοῖσιν.",
"Ω797":"αἶψα δ᾽ ἄρ᾽ ἐς κοίλην κάπετον θέσαν, αὐτὰρ ὕπερθε",
"Ω798":"πυκνοῖσιν λάεσσι κατεστόρεσαν μεγάλοισι:",
"Ω799":"ῥίμφα δὲ σῆμ᾽ ἔχεαν, περὶ δὲ σκοποὶ ἥατο πάντῃ,",
"Ω800":"μὴ πρὶν ἐφορμηθεῖεν ἐϋκνήμιδες Ἀχαιοί.",
"Ω801":"χεύαντες δὲ τὸ σῆμα πάλιν κίον: αὐτὰρ ἔπειτα",
"Ω802":"εὖ συναγειρόμενοι δαίνυντ᾽ ἐρικυδέα δαῖτα",
"Ω803":"δώμασιν ἐν Πριάμοιο διοτρεφέος βασιλῆος.",
"Ω804":"ὣς οἵ γ᾽ ἀμφίεπον τάφον Ἕκτορος ἱπποδάμοιο."
}